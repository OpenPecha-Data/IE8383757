༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG25267
n/a
ImageGroup:
ISBN:
11KG25269
n/a
LCCN:
Title:
དབུ་མ་དགོངས་རྒྱན་རིན་པོ་ཆེའི་འཕྲེང་བ།
dbu ma dgongs rgyan rin po che'i 'phreng ba/
to-be-supplied
Author:
to-be-supplied
Descriptor:
Original Publication:
Place:
Publisher:
In/a
1
Date:
Volume:
Total Volumes:
TBRC Pages:
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA.



༄༅། །དབུ་མ་དགོངས་རྒྱན་རིན་པོ་ཆེའི་
འཕྲེང་བ་བཞུགས་སོ། །
ད་ནད།
མཛད་པ་པོ། པཎ་ཆེན་བདེ་ལེགས་ཉི་མ།
དྲུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།



དཀར་ཆག
，..
.........，
...…….(1)
.…………….……( 1 )
.......................................
……………….….(2)
.……….…..(7)
.…………….(14)
..... (16)
བདེ་ལེགས་ཉི་མས་མཛད་པའི་དབུ་མ་དགོངས་རྒྱན་རིན་པོ་ཆེའི་
འཕྲེང་བ་ཞེས་བྱ་བ་བཞུགས་སོ།། …………………………
མཆོད་བརྗོད་དང་རྩོམ་པར་དམ་བཅའ་བ། ...
བསྟན་བཅོས་ཀྱི་སྔོན་འགྲོའི་སྤྱི་བཤད།
དང་པོ། མཚན་གྱི་དོན་བཤད་པ། ...
གཉིས་པ། འགྱུར་གྱི་ཕྱག་བ ཤད་པ། ....…..….…………….…..
གསུམ་པ། གཞུང་གི་དོན་བཤད་པ། .……..
ཀ༡ བསྟན་བཅོས་རྩོམ་པ་ལ་འཇུག་པའི་ཐབས་མཆོད་པའི་སྒོ་ནས་སྙིང་རྗེ་
ཆེན་པོ་རྒྱས་པར་བཤད་པ།
ས་པར་བཤད་པ། ………………………………………………………………………………….…………………………..(16）
ཀ༢ བརྩམས་པའི་བསྟན་བཅོས་ཀྱི་ལུས་དངོས་བཤད་པ། ..………..
ཁ༡ རྒྱུའི་ས་བཤད་པ། …………………………………….
( 69)
ག༡ ས་བཅུ་སོ་སོའི་རང་བཞིན་བཤད་པ། .....
ང༡ རབ་ཏུ་དགའ་བ་སོགས་ས་ལྔ་བཤད་པ། ..………….
ཅ༡ ས་དང་པོ་རབ་ཏུ་དགའ་བ་བཤད་པ། ..….
ཅ༢ ས་གཉིས་པ་དྲི་མ་མེད་པ་བཤད་པ། ..……
ཅ༣ ས་གསུམ་པ་འོད་བྱེད་པ་བཤད་པ། །
ཅ༤ ས་བཞི་པ་འོད་འཕྲོ་བ་བ ཤད་པ། .…………
ཅ༥ ས་ལྔ་པ་སྦྱངས་དཀའ་བ་བ ཤད་པ། .……….
ང༢ ས་དྲུག་པ་མངོན་དུ་གྱུར་པ་བཤད་པ། ...
….…… (69）
，…………….. ( 69)
……………(69)
…………. (69)
………..….…(148）
.…....…….…….………( 150）
....……….( 168）
•(169）
( 169)
• 1 •



.….…………. ( .4» j3)
( 4{3}
………………( 1 ( 1)
པཎ་ཆེན་བདེ་ལེགས་ཉི་མས་མཛད།
ང༣ རིང་དུ་སོང་བ་སོགས་བཞི་བཤད་པ།….……………
ས་བདུན་པ་རིང་དུ་སོང་བ་བཤད་པ། .......…..…...…..
ཅ༢ ས་བརྒྱད་པ་མི་གཡོ་བ་བཤད་པ། ..………………………….
ཅ༣ ས་དགུ་པ་ལེགས་པའི་བློ་གྲོས་བཤད་པ། .…
ཅ༤ ས་བཅུ་པ་ཆོས་ཀྱི་སྤྲིན་བཤད་པ། ...
ག༢ ས་བཅུ་ཐུན་མོང་བའི་ཡོན་ཏན་བཤད་པ།…
ཁ༢ འབྲས་བུའི་ས་བ ཤད་པ། ..……….
མཇུག་བྱང་།..
………...…….( .107)
.……….….( 407）
…
( 4.3.3）
……………..( 1(); )
…………………….( 124 )
• 2 •



༄༅། །བདེ་ལེགས་ཉི་མས་མཛད་པའི་དབུ་མ་དགོངས་རྒྱན་
རིན་པོ་ཆེའི་འཕྲེང་བ་ཞེས་བྱ་བ་བཞུགས་སོ། །
མཆོད་བརྗོད་དང་རྩོམ་པར་དམ་བཅའ་བ།
༄༅། །དབུ་མའི་བསྟན་བཅོས་ཟླ་གྲགས་དགོངས་རྒྱན་རིན་པོ་ཆེའི་འཕྲེང་
བ་ཞེས་བྱ་བ། བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ། །
རྒྱལ་བའི་དབང་པོ་ཤཱཀྱ་སེང་གེ་དང་། །རྒྱལ་བའི་ཡབ་གཅིག་རྗེ་བཙུན་འཇམ་
དཔལ་དབྱངས། །རྒྱལ་བ་གཉིས་པ་ཀླུ་སྒྲུབ་ཡབ་སྲས་ལ། །རྒྱལ་བ་མ་ཐོབ་བར་
དུ་གུས་ཕྱག་འཚལ། །ཚོགས་གཉིས་ཡབ་རྗེ་རྒྱལ་སྲས་ཟླ་བ་མཆོག །ཟབ་དང་
རྒྱ་ཆེའི་ལེགས་བཤད་འོད་དཀར་གྱིས། །ཀླུ་སྒྲུབ་ལུགས་བཟང་ཀུ་མུད་རྒྱས་
མཛད་པའི། །རབ་དཀར་གྲགས་པས་ས་གསུམ་ཁྱབ་ལ་འདུད། །དབང་
པོའི་ཏོག་སོགས་གྲངས་མེད་རྒྱལ་བ་ལ། །ཟབ་མོའི་མདོ་དང་སྔགས་ཀྱིས་ལམ་
བཟང་གིས། །འགྲོ་ཀུན་སྒྲོལ་བའི་སྨོན་ལམ་མཐུ་གྲུབ་པ། །སྟོན་མཆོག་དང་
མཚུངས་རྒྱལ་བ་བློ་བཟང་གྲགས། །དེ་སྲས་ཐུ་བོ་དར་མའི་མཚན་ཅན་དང་། །
མཁས་ཤིང་གྲུབ་པའི་དབང་ཕྱུག་དགེ་ལེགས་དཔལ། །གངས་ཅན་འགྲོ་བའི་
མགོན་པོ་དགེ་འདུན་གྲུབ། །མདོ་རྒྱུད་ཀུན་མཁྱེན་བློ་གྲོས་རིན་ཆེན་ཞབས། །
མཁས་གྲུབ་ཆེན་པོ་དཔལ་འབྱོར་ལྷུན་གྲུབ་དང་། །རིགས་པའི་དབང་ཕྱུག་
ཀུན་མཁྱེན་ཆོས་འབྱོར་མཚན། །མཁས་བཙུན་དམ་པ་དོན་ཡོད་དཔལ་ལྡན་
སོགས། །བརྒྱུད་པའི་བླ་མ་རྣམས་ལ་གུས་ཕྱག་འཚལ། །རྗེ་བཙུན་འཇམ་དཔལ་
དབྱངས་ཞེས་རབ་གྲགས་པ། །སྐལ་བཟང་འགྲོ་བའི་དོན་དུ་ཐ་མལ་གྱི། །ཚུལ་
བཟུང་མདོ་སྔགས་ཆོས་ཀྱི་རྒྱལ་མཚན་འཛིན། །ཡོངས་( ༢ན) འཛིན་བཟང་པོ་



པཎ་ཆེན་བདེ་ལེགས་ཉི་མས་མཛད།
དེ་ལ་སྙིང་ནས་འདུད། །བསླབ་གསུམ་རྒྱལ་མཚན་ཚུལ་ཁྲིམས་དྲི་བཟང་གིས། །
ཕྱོགས་ཀུན་རབ་འགེངས་རིམ་གཉིས་མདོ་བཟང་ལྡན། །བཀའ་དྲིན་མཉམ་
མེད་ཉི་མ་བཀྲ་ཤིས་སོགས། །ཡོངས་འཛིན་དམ་པ་རྣམས་ལ་གུས་ཕྱག་འཚའ། །
དབུ་མའི་ལམ་བཟང་མེད་ན་འཁོར་བ་ལས། །གྲོལ་མི་ནུས་པས་ལམ་དེ་བསྐྱེད་
པ་ཡིས། །དྲི་མེད་ལུང་རིགས་གཟི་འོད་རབ་འབར་བའི། །ལེགས་བཤད་རིན་
ཆེན་རྒྱན་འདི་བླང་བར་གྱིས། ། །
བསྟན་བཅོས་ཀྱི་སྔོན་འགྲོའི་སྤྱི་བཤད།
༈ ལྷ་དང་བཅས་པའི་འཇིག་རྟེན་ཐམས་ཅད་ཀྱི་འདྲེན་པ་བདག་ཅག་གི་་
སྟོན་པ་ཐབས་མཁས་ལ་ཐུགས་རྗེ་ཆེ་བ་དེ་ཉིད་ཀྱིས། གདུལ་བྱ་དམན་པ་ལ་
མོས་པ་རྣམས་ལ་ཆགས་བྲལ་གྱི་སྤྱོད་པ། རྒྱ་ཆེན་པོ་ལ་མོས་པ་རྣམས་ལ་ས་
དང་ཕ་རོལ་ཏུ་ཕྱིན་པའི་ཐེག་པ་ཟབ་མོ་ལ་ལྷག་པར་མོས་པ་རྣམས་ལ་ཆགས་
བཅས་ཀྱི་སྤྱོད་པ་ལས་བརྩམ་པའི་ཆོས་ཀྱི་འཁོར་ལོ་ཇི་སྙེད་གཅིག་བསྐོར་བ་་་
རྣམས་ཀྱི་ནང་ནས། རབ་དང་གཙོ་བོར་གྱུར་པ་ནི་ཐབས་ཁྱད་པར་ཅན་དང་
ལྡན་པའི་སྟོང་ཉིད་ཟབ་མོ་སྟོན་པའི་མདོ་སྡེ་རིན་པོ་ཆེ་རྣམས་ཡིན་ཏེ། སྟོང་
ཉིད་མ་རྟོགས་ན་ཐམས་ཅད་མཁྱེན་པ་ལྟ་ཞོག །འཁོར་བ་ལས་གྲོལ་བ་ཙམ་
ཡང་ཐོབ་པར་མི་ནུས་པས་དམིགས་པ་མེད་པའི་ཐུགས་རྗེ་ཆེན་པོ་མངའ་་་་་་
བའི་སངས་རྒྱས་བཅོམ་ལྡན་འདས་རྣམས་ཀྱིས་སྟོང་ཉིད་རིགས་པ་བརྒྱ་ཕྲག་
སོགས་ཀྱི་སྒོ་ནས་གཏན་ལ་འབེབས་པར་མཛད་པའི་ཕྱིར་ཏེ། ཇི་སྐད་དུ་ཡུལ་
འཁོར་( ༢བ)སྐྱོང་གིས་ཞུས་པ་ལས། སྟོང་པ་ཞི་བ་སྐྱེ་བ་མེད་པའི་ཚུལ། །མི་
ཤེས་པས་ནི་འགྲོ་བ་འཁྱམས་གྱུར་པ། །དེ་དག་ཐུགས་རྗེ་མངའ་བའི་ཐབས་
ཚུལ་གྱི། །རིགས་པ་བརྒྱ་དག་གིས་ནི་འཛུད་པར་མཛད། །ཅེས་གསུངས་པའི་
ཕྱིར། ངེས་དོན་གྱི་མདོ་དེ་དག་གི་དགོངས་པ་ཡང་སོ་སོ་སྐྱེ་བོ་རྣམས་ཀྱི་རང་
，2 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དབང་དུ་རྟོགས་པར་མི་ནུས་པས། བཀའི་དགོངས་པ་འགྲེལ་བ་ལ་ཚད་མར་
གྱུར་པའི་ཤིང་རྟ་ཆེན་པོ་གཅིག་གི་རྗེས་སུ་འབྲངས་ནས་རྟོགས་དགོས་ལ།
ཤིང་རྟའི་སྲོལ་འབྱེད་མཁན་པོ་ཡང་འཕགས་པའི་ཡུལ་དུ་གཉིས་སུ་གྲགས་ཏེ།
ས་གསུམ་བརྙེས་པ་འཕགས་པ་ཐོགས་མེད་ཀྱིས་རྒྱལ་བ་མ་ཕམ་པ་ལ་བརྟེན་་་
ནས་རྣམ་པར་རིག་པ་ཙམ་གྱི་ཤིང་རྟའི་སྲོལ་ཕྱེ་བ་དང་། སངས་རྒྱས་གཉིས་
པ་ཀླུ་སྒྲུབ་ཞབས་ཀྱིས་རྗེ་བཙུན་འཇམ་དཔལ་དབྱངས་ཀྱི་མན་ངག་ལ་བརྟེན་
ནས་དབུ་མ་ཆེན་པོའི་སྲོལ་ཕྱེ་བའོ། །དེ་གཉིས་ལ་ཤིང་རྟའི་སྲོལ་འབྱེད་ཅེས་
ཀྱང་བྱ་སྟེ། འཇིག་རྟེན་ན་རྒྱལ་པོ་སོགས་སྐྱེས་བུ་སྟོབས་དང་ལྡན་པ་ཞིག་གིས་
གྲོགས་གཞན་ལ་མ་ལྟོས་པར་སྔོན་མེད་པའི་ལམ་སྲོལ་ཕྱེ་ནས། དེར་ཤིང་རྟ་
ལས་སོགས་པ་ཕྱིན་ཆོག་པ་ན་ཤིང་རྟའི་ལམ་སྲོལ་འབྱེད་མཁན་ཞེས་གྲགས་་་་
པ་ལྟར། དེ་གཉིས་ཀྱང་འཛམ་བུའི་གླིང་དུ་མིའི་བྱད་གཟུགས་ཅན་གྱིས་་་་
འགྲེལ་བྱེད་གཞན་ལ་མ་ལྟོས་པར་བཀའི་དགོངས་པ་རང་དབང་དུ་བཀྲལ་་་་
བའི་ཕྱིར་རོ། །ཀླུ་སྒྲུབ་དང་ཐོགས་མེད་གཉིས་ནི་ཐེག་ཆེན་གྱི་མདོ་དོན་འགྲེལ་
བའི་སྲོལ་འབྱེད་མཁན་པོར་རྒྱལ་བ་རང་( ༣ན）ཉིད་ཀྱིས་ལུང་བསྟན་པ་ཡིན་་་
ཏེ། འཇམ་དཔལ་རྩ་རྒྱུད་ལས། ཐོགས་མེད་ཅེས་བྱའི་དགེ་སློང་ནི། །བསྟན་
བཅོས་དེ་ནི་དོན་ལ་མཁས། །མདོ་སྡེ་དྲང་དང་ངེས་པའི་དོན། །རྣམ་པ་མང་པོ་
རབ་ཏུ་འབྱེད། །ཅེས་སོགས་ཀྱི་ཐོགས་མེད་ལུང་བསྟན་ཅིང༌། ལང་གཤེགས་
ལས། ལྷོ་ཕྱོགས་བྷེ་དའི་ཡུལ་དུ་ནི། །དགེ་སློང་དཔལ་ལྡན་ཞེས་གྲགས་པ། །དེ་
མིང་ཀླུ་ཞེས་འབོད་པ་སྟེ། །ཡོད་དང་མེད་པའི་ཕྱོགས་འཇིག་པ། །ང་ཡི་བསྟན་
པ་འཇིག་རྟེན་དུ། །བླ་མེད་ཐེག་པ་རབ་བཤད་ནས། །རབ་ཏུ་དགའ་བའི་ས་
བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་དང་། གཞན་ཡང་མདོ་སྤྲིན་
ཆེན་པོ། རྔ་བོ་ཆེའི་མདོ། འཇམ་དཔལ་རྩ་རྒྱུད། དུས་ཀྱི་འཁོར་ལོའི་རྒྱུད་ཕྱི་
མ་སོགས་མདོ་རྒྱུད་དུ་མ་ནས་ཀླུ་སྒྲུབ་ཀྱིས་ངེས་དོན་འགྲེལ་བར་ལུང་བསྟན་་་་
.3.



པཎ་ཆེན་བདེ་ལེགས་ཉི་མས་མཛད།
པའི་ཕྱིར་རོ། །ཐོགས་མེད་ཀྱིས་མདོ་སྡེ་དགོངས་འགྲེལ་དང་། བྱམས་ཆོས་སྡེ་
ལྔ་ལ་བརྟེན་ནས་ཤེར་ཕྱིན་གྱི་མདོའི་དོན་རྣམ་པར་རིག་པ་ཙམ་དང༌། དབུ་
མར་འགྲེལ་བའི་ཚུལ་གཉིས་མཛད་པའི་རྣམ་པར་རིག་པ་ཙམ་དུ་འགྲེལ་བའི་
བསྟན་བཅོས་ནི། དེ་ཉིད་རྣམ་ངེས། ས་སྡེ་ལྔ། སྡོམ་རྣམ་པ་གཉིས་རྣམས་
མཛད་ལ། དབུ་མའི་ཚུལ་དུ་འགྲེལ་པ་ལ། ཐེག་པ་ཆེན་པོའི་རྒྱུད་བླ་མའི་
འགྲེལ་པ་རྣམས་མཛད་དོ། །སློབ་དཔོན་འཕགས་པ་ཀླུ་སྒྲུབ་ཀྱིས་ནི་གཙོ་བོར་
བློ་གྲོས་མི་ཟད་པའི་མདོ་ལ་བརྟེན་ནས་དྲང་ངེས་སོ་སོར་ཕྱེ་ཞིང༌། ཤེར་ཕྱིན་
གྱི་མདོའི་དོན་ངེས་དོན་གྱི་མདོ་སྡེ་དུ་( ༣ བ)མ་དང་སྦྱར་ཏེ་ལུང་གི་སྒོ་ནས་་་་
འགྲེལ་བ་ལ། མདོ་ཀུན་བཏུས་མཛད། རིགས་པའི་སྒོ་ནས་འགྲེལ་བ་ལ་རྩ་བ་
ཤེས་རབ་ལ་སོགས་པའི་རིགས་ཚོགས་དྲུག་མཛད། དེ་ཡང་ཡུལ་བསྒྲུབ་བྱ་
རང་བཞིན་གྱིས་གྲུབ་པ་སྒྲུབ་བྱེད་དང་བཅས་པ་འགོག་པ་ལ་རྩ་བ་ཤེས་རབ་
སོགས་བསྟན་བཅོས་བཞི་ཡུལ་སྟོང་ཉིད་རྟོགས་པའི་ལྟ་བ་ཐར་པ་དང་ཐམས་
ཅད་མཁྱེན་པའི་རྒྱུར་སྟོན་པ་ལ། རིགས་པ་དྲུག་ཅུ་པ་དང་། རིན་ཆེན་
ཕྲེང་བ་གཉིས་མཛད། རྩ་བ་ཤེས་རབ་སོགས་བསྟན་བཅོས་བཞིས། དེ་ལྟར་
འགོག་ཚུལ་ཡང་། གཙོ་བོར་བསྒྲུབ་བྱ་རང་བཞིན་གྱིས་གྲུབ་པ་འགོག་པ་རྩ་བ་
ཤེས་རབ་དེའི་སྒྲུབ་བྱེད་རྟོག་གེའི་ཚིག་དོན་བཅུ་དྲུག་འགོག་པ་ཞིབ་མོ་རྣམ་་་
འཐག །རྟོག་གེའི་ཚིག་དོན་བཅུ་དྲུག་ནི། དེ་ཉིད་ལས། འདིར་རྒོལ་བ་རྣམས་
ཀྱི་ཚད་མ་འཇལ་བྱེད་དང་། ཡུལ། གཞལ་བྱ་དང་། ཐེ་ཚོམ་དོན་ལ། དང་། དགོས་
པ་དོན་དུ་གཉེར་བྱ། དང་། དཔེ་མཐུན་པ་དང་མི་མཐུན་པའི། དང༌། གྲུབ་པའི་རང་
གཞན་གྱི། མཐའ་དང་། ཡན་ལག་སྒྲུབ་བྱེད་ཀྱི། དང་། རྟོག་རྟོགས་པར་བྱེད་པའི། གེ་
དང་། དཔྱད་བྱའི་དོན། གཏན་ལ་དབབ་པ་དང་། རྩོད་གྲུབ་པའི་མཐའ་དང་། རྩོད་
པ་དང༌། བརྗོད་པ་འཐད་པའམ་རིགས་པ། དང་། སུན་དོན་ལ་སུན་འབྱིན་མི་ནུས་
ཀྱང་གཡོ་སྒྱུའི་སྒོ་ནས། འབྱིན་ཕྱིན་ཅི་ལོག་ཏུ་རྒོལ་བ་ནི་སུན་འབྱིན། དང་། ལྔའོ། །
• 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཞན་ཕྱོགས་འགོག་པར་བྱེད་པའོ། །གཏན་ཚིགས་ལྟར་སྣང་བ་དང༌། ཚིག་དོན་
དང་ལྟག་ངེས་ཟིན་པའི་འོག་ཏུ་སྐྱོན་ལྟར་བརྗོད་པའོ། །ཆོད། དང་པོས་ཚར་བཅད་
པའི་གནས་རྣམས་ཁས་བླང་བར་བྱས་ནས། ཞེས་གསུངས་པ་ལྟར་གྱིས་བཅུ་
དྲུག་ཏུ་བཅུ་དྲུག་པོ་འདི་རྣམས་རེ་རེ་ནས་རང་བཞིན་གྱིས་གྲུབ་པའོ། །ཡོད་པའི་ཕྱིར།
རང་བཞིན་མེད་ཀྱང་བྱ་བྱེད་འཐད་ཚུལ་སྟོན་པ་ལ། སྟོང་ཉིད་བདུན་ཅུ་པ་
དང་རྩོད་བཟློག་གཉིས་གསུངས་ལ། རྩ་ཤེའི་རབ་བྱེད་བདུན་པ་ལས་འཕྲོས་
ནས། རང་བཞིན་མེད་ཀྱང་བྱ་བྱེད་འཐད་ཚུལ་སྤྱིར་སྟོན་པ་ལ་སྟོང་ཉིད་
བདུན་ཅུ་པ། རབ་བྱེད་དང་པོ་ལས་འཕྲོས་ཏེ། རང་( ༤ན）བཞིན་མེད་ཀྱང་
དགག་སྒྲུབ་ཀྱི་བྱ་བྱེད་འཐད་ཚུལ་སྟོན་པ་ལ་རྩོད་ཟློག་གསུངས། སྟོང་ཉིད་
རྟོགས་པའི་ལམ་ཐར་པ་ཐོབ་པའི་མེད་མི་རུང་གི་རྒྱུར་སྟོན་པ་ལ། རིགས་པ་
དྲུག་ཅུ་པ། ལམ་དེ་ཉིད་ཐར་པར་མ་ཟད། ཐམས་ཅད་མཁྱེན་པ་འཐོབ་པའི་
མེད་མི་རུང་གི་རྒྱུར་སྟོན་པ་ལ་རིན་ཆེན་འཕྲེང་བ་གསུངས། དེ་རྣམས་ཀྱི་ནང་
ནས་རྩ་བ་ཤེས་རབ་ལ་རྒྱ་གར་ན་འགྲེལ་ཆེན་བརྒྱད་ཡོད་དེ། ག་ལས་འཇིགས་
མེད། དེ་བ་ཤར་མ། གུ་ན་མ་ཏི། གུ་ན་ཤི། སྦི་ར་མ་ཏི། སངས་རྒྱས་བསྐྱངས།
ལེགས་ལྡན་འབྱེད། ཟླ་བ་གྲགས་པའི་འགྲེལ་པ་རྣམས་སུ་ཡོད་པའི་ཕྱིར། བོད་
སྔ་ཕྱི་མང་པོས་ག་ལས་འཇིགས་མེད་རང་འགྲེལ་དུ་འདོད་ཅིང་། སྤྱན་རས་
གཟིགས་ཀྱི་རྟུལ་ཤུགས་ཀྱི་ཤེས་རབ་སྒྲོན་མའི་འགྲེལ་བཤད་དུ། རང་འགྲེལ་
དུ་བཤད་ཀྱང་མི་འཐད་དེ། རབ་བྱེད་བདུན་པའི་འགྲེལ་པ་ག་ལས་འཇིགས་
མེད་ལས། བཙུན་པ་འཕགས་པ་ལྷས་ཀྱང༌། ཉན་པ་པོ་དང་ཉན་བྱ་དང་། སྨྲ་
པོ་འབྱུང་བ་ཤིན་ཏུ་དཀོན། །ཞེས་བཞི་བརྒྱ་པའི་ལུང་ཤེས་བྱེད་དུ་དྲངས་པ་
དང་། སློབ་དཔོན་ཆེན་པོ་སངས་རྒྱས་བསྐྱངས། ལེགས་ལྡན་འབྱེད། ཟླ་བ་
གྲགས་པ་གསུམ་གྱི་འགྲེལ་པར་ག་ལས་འཇིགས་མེད་ཀྱི་ཚིག་ཟུར་ཙམ་ཡང་་་
མ་བྱུང་ཞིང་། དེས་རྩ་ཤེའི་དགོངས་པ་འཆད་པ་ན། སློབ་དཔོན་གསུམ་
• 5 •



པཎ་ཆེན་བདེ་ལེགས་ཉི་མས་མཛད།
གྱི་འགྲེལ་པ་གང་དང་ཡང་མི་མཐུན་པའི་འཆད་ཚུལ་སྐྱོན་ཆགས་པ་དུ་མ་་་་་
འབྱུང་བའི་ཕྱིར། ལེགས་ལྡན་འབྱེད་ཀྱི་འགྲེལ་པ་ནི་དེ་བ་ཤར་མས་མཛད་
པའི་འགྲེལ་པ་དཀར་པོ་རྣམ་པར་འཆར་བའི་རྗེས་སུ་འབྲང་བ་ཡིན་པར་་་་་
སྤྱན་རས་གཟིགས་ཀྱི་རྟུལ་ཤུགས་ཀྱིས་བཤད། སྤྱིར་འཕགས་པའི་དགོངས་པ་
འགྲེལ་ཚུལ་ལ། འཕགས་པ་ལྷས་འཕགས་པའི་དགོངས་པ་གཙོ་བོར་འགྲེལ་བ་
ལ་རྣལ་འབྱོར་དཔྱོད་པ་བཞི་བརྒྱ་པ་མཛད། སློབ་དཔོན་འདི་ནི་འཕགས་
པའི་རྗེས་འབྲང་གཞན་ཀུན་གྱིས་འཕགས་པ་དང་འདྲ་བར་( ༤བ）མཛད་པས།
ཡབ་སྲས་འདི་གཉིས་ལ་བོད་སྔ་མ་རྣམས་ཀྱིས་གཞུང་སྤྱི་མོའི་དབུ་མ་ཞེས་་་་་
ཟེར། དེའི་རྗེས་སུ་སློབ་དཔོན་སངས་རྒྱས་བསྐྱངས་ཀྱིས་རྩ་ཤེའི་འཕགས་པའི་
དགོངས་པ་ཐལ་འགྱུར་དུ་བཀྲལ་ཏེ། དབུ་མ་ཐལ་འགྱུར་བའི་སྲོལ་ཐོག་མར་
ཕྱེ་བ་ཡིན་ནོ། །སློབ་དཔོན་དེ་བ་ཤར་མའི་འགྲེལ་པ་དཀར་པོ་རྣམ་པར་་་་་
འཆར་བའི་རྗེས་སུ་འབྲང་སྟེ། སློབ་དཔོན་ལེགས་ལྡན་འབྱེད་ཀྱིས་སངས་རྒྱས་
བསྐྱངས་ཀྱིས་ཐལ་འགྱུར་དུ་བཀྲལ་བ་ལ་དགག་པ་མང་དུ་མཛད་ནས། རང་
རྒྱུད་ཀྱི་སྲོལ་ཐོག་མར་ཕྱེ་བ་ཡིན། དེའི་ཕྱིར་འདི་གཉིས་སོ་སོའི་རྗེས་འབྲང་
དང་བཅས་པ་རྣམས་ལ། བོད་སྔ་མ་དག་ཕྱོགས་འཛིན་མའི་དབུ་མ་ཞེས་
ཟེར། སློབ་དཔོན་ལེགས་ལྡན་འབྱེད་ཀྱིས་རང་དགར་བརྩམས་པའི་གཞུང་རྩ་
བ་དབུ་མ་སྙིང་པོ་རང་འགྲེལ་རྟོག་གེ་འབར་བ་དང་བཅས་པ་ཡང་མཛད།
དེའི་རྗེས་སུ་སློབ་དཔོན་ཡེ་ཤེས་སྙིང་པོས་དབུ་མ་བདེན་གཉིས་མཛད། འདི་
དང་ལེགས་ལྡན་འབྱེད་གཉིས་ཀ་ཡང་ཐ་སྙད་དུ་ཕྱི་དོན་ཞལ་གྱིས་བཞེས་་་་་་
ཤིང་རང་རིག་ཞལ་གྱིས་མི་བཞེས་པ་བྱེ་བྲག་སྨྲ་བ་དང་མཐུན་པའི་དབུ་མ་པ་
དང་། སློབ་དཔོན་ཞི་བ་འཚོས་དབུ་མ་བརྒྱད་མཛད་དེ་ཐ་སྙད་དུ་ཕྱི་དོན་
མེད་ཅིང་རང་རིག་ཡོད་པ་དང་ཤེས་པ་བདེན་པར་མ་གྲུབ་པའི་དབུ་མ་རང་་
རྒྱུད་པའི་ལུགས་ཐོག་མར་སྲོལ་ཕྱེ། དེའི་སློབ་མ་ཀ་མ་ལ་ཤི་ལས་དབུ་མ་སྣང་
• 6 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བ་དང་། བསྒོམ་རིམས་གསུམ་མཛད། སློབ་དཔོན་འཕགས་སེང་གཉིས་
ཀྱང་། ཞི་བ་འཚོ་དཔོན་སློབ་དང་མཐུན་ཞིང་སློབ་དཔོན་འདི་རྣམས་ལ་
རྣལ་འབྱོར་དཔྱོད་པའི་དབུ་མ་པ་ཞེས་བོད་སྔ་མ་དག་བཞེད། གཞན་ཡང་
སློབ་དཔོན་སངས་རྒྱས་ཡེ་ཤེས་ཞབས་དང་། མཁས་པའི་དབང་པོ་ཨ་བྱཱ་ཡ་
ཀ་ར་ལ་སོགས་པའི་དབུ་མ་རང་རྒྱུད་པའི་གཞུང་མཛད་པའི་མཁས་པ་མང་་་་
དུ་བྱོན་ལ། དཔལ་ལྡན་ཟླ་བ་གྲགས་པས་ནི་ལེགས་ལྡན་འབྱེད་ཀྱིས་སངས་
རྒྱས་བསྐྱངས་ལ་སྐྱོན་བརྗོད་པ་རྣམས་ལེགས་པར་སྤངས་ཤིང་། རང་རྒྱུད་ཀྱི་
ཕྱོགས་ལ་དམིགས་ཕུག་པའི་དགག་པ་རྒྱས་པར་མཛད་དེ། ཐལ་འགྱུར་དུ་
འགྲེལ་བའི་ཕྱོགས་གཞུང་བཙུགས་ནས་རྩ་ཤེའི་འགྲེལ་པ་ཚིག་གསལ། རིགས་
པ་དྲུག་ཅུ་པའི་འགྲེལ་པ། རང་དགར་བརྩམས་པ་དབུ་མ་འཇུག་པ་རྩ་འགྲེལ་
དང་བཅས་པ་མཛད་( ༥ན）ཅིང་། འཕགས་པ་ཞི་བ་ལྷས་ཀྱང་འཕགས་པའི་
དགོངས་པ་ཐལ་འགྱུར་དུ་འགྲེལ་བའི་གཞུང་བྱང་ཆུབ་སེམས་དཔའི་སྤྱོད་པ་་
ལ་འཇུག་པ་ལ་སོགས་པ་མཛད་དེ།
དང་པོ། མཚན་གྱི་དོན་བཤད་པ།
༈ དེ་རྣམས་ཀྱི་ནང་ནས་འདིར་བསྟན་བཅོས་ཆེན་པོ་དབུ་མ་ལ་འཇུག་པ་
རང་གི་འགྲེལ་པ་དང་མཐུན་པར་འཆད་པ་ལ་བཞི། མཚན་གྱི་དོན། འགྱུར་གྱི་
ཕྱག །གཞུང་གི་དོན། མཇུག་གི་དོན་ནོ། །དང་པོ་ནི་རྒྱ་གར་སྐད་དུ་ཞེས་པ་
ནས་ཞེས་བྱ་བ་ཞེས་པའི་བར་གྱིས་བཤད། འདིའི་སྐབས་སུ་མཚན་སྒྱུར་བ་
དང་། མཚན་བཤད་པ་གཉིས་ལས། དང་པོ་ནི། རྒྱ་གར་ན་སྐད་རིགས་ཆེན་པོ་
བཞི་ཡོད་པའི་ནང་ནས་སཾ་ཀྲི་ཏའི་སྐད་དུ་ནི། བསྟན་བཅོས་འདིའི་མཚན་ལ།
མ་རྒྱ་མ་ཀ་ཨ་བ་ཏཱ་ར་ན་མ་ཞེས་བྱ་ལ། དེ་བོད་སྐད་དུ་བསྒྱུར་ན། དབུ་མ་ལ་
འཇུག་པ་ཞེས་བྱ་བ་ཞེས་པ་གཅིག་འབྱུང་སྟེ། མ་དྷྱ་མ་ཀ་ཞེས་པ་དབུ་མ་དང་།
• 7 •



པཎ་ཆེན་བདེ་ལེགས་ཉི་མས་མཛད།
ཨ་བ་ཏཱ་ར་ཞེས་པ་འཇུག་པ་དང༌། ན་མ་ཅེས་པ་ཞེས་བྱ་བའི་སྐད་དོད་ཡིན་
པའི་ཕྱིར། གཉིས་པ་ནི། བསྟན་བཅོས་འདི་ཆོས་ཅན། ཁྱོད་ལ་དབུ་མ་ལ་
འཇུག་པ་ཞེས་བྱ་བའི་རྒྱུ་མཚན་ཡོད་དེ། རྩ་བ་ཤེས་རབ་ཁྱོད་ཀྱི་འཇུག་བྱའི་
དབུ་མ་ཡིན་ལ། ཁྱོད་དེ་ལ་འཇུག་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
འདིའི་འཇུག་བྱའི་དབུ་མ་ཡིན་ན་དབུ་མའི་བསྟན་བཅོས་ཡིན་པ་གཅིག་་་་་་
དགོས་ཏེ། རང་འགྲེལ་གྱི་ཐོག་མར་དབུ་མའི་བསྟན་བཅོས་ལ་འཇུག་པར་བྱ་
བའི་ཕྱིར་དབུ་མ་ལ་འཇུག་པ་རྩོམ་པར་འདོད་པས། ཞེས་དང་། མཇུག་ཏུ་
ཡང་དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས་
པའི་ཕྱིར། དབུ་མའི་བསྟན་བཅོས་རྣམས་ཀྱི་ནང་ནས་རྩ་བ་ཤེས་རབ་ཁོ་ན་
འདིའི་འཇུག་བྱའི་དབུ་མ་ཡིན་གྱི་རིན་ཆེན་འཕྲེང་བ་སོགས་རིགས་ཚོགས་་་་
གཞན་རྣམས་འདིའི་འཇུག་བྱའི་དབུ་མ་མ་ཡིན་ཏེ། རང་འགྲེལ་ལས་རྩ་ཁེ་
ཁུངས་སུ་འདྲེན་པ་ན། དབུ་མ་ལས་ཅེས་དང་། དབུ་མའི་བསྟན་བཅོས་ལས་
ཅེས་པ་མང་དུ་འབྱུང་ཞིང༌། རིན་ཆེན་འཕྲེང་བ་སོགས་རིགས་ཚོགས་གཞན་
རྣམས་ཁུངས་སུ་འདྲེན་པ་ན། ཇི་སྐད་དུ་རིན་ཆེན་འཕྲེང་བ་ལས། ཞེས་སོགས་
རང་རང་གི་མིང་ནས་སྨོས་པ་ལ་དགོས་པ་ཡོད་པའི་ཕྱིར། བསྟན་བཅོས་འདི་
ཆོས་ཅན། ( ༥ བ） ཁྱོད་རྩ་བ་ཤེས་རབ་ལ་འཇུག་པ་ཡིན་ཏེ། ཁྱོད་དེ་ལ་ཟབ་པ་
དང་རྒྱ་ཆེ་བ་གཉིས་ཀྱི་སྒོ་ནས་འཇུག་པ་ཡིན་པའི་ཕྱིར། དེ་ཆོས་ཅན། ཁྱོད་དེ་
ལ་ཟབ་པའི་སྒོ་ནས་འཇུག་ཚུལ་ཡོད་དེ། ཁྱོད་ཀྱི་རྩ་ཤེར་བསྟན་པའི་དེ་ཁོ་ན་
ཉིད། རྣམ་རིག་པ་དང་། རང་རྒྱུད་པ་སོགས་དང་ཐུན་མོང་མ་ཡིན་པར་
བསྟན་པའི་སྒོ་ནས་རྩ་ཤེའི་དགོངས་པ་འགྲེལ་པར་བྱེད་པ་ཡིན་པའི་ཕྱིར། དེ་
ལྟར་ཡང་། རང་འགྲེལ་ལས། ལུགས་འདི་ནི་ཐུན་མོང་མ་ཡིན་པའོ། །ཞེས་
མཁས་པ་རྣམས་ཀྱི་ངེས་པར་བྱའོ། །ཞེས་དང༌། དེའི་ཕྱིར་བསྟན་བཅོས་ཀྱི་
དེ་ཁོ་ན་ཉིད་ཕྱིན་ཅི་མ་ལོག་པར་བསྟན་པར་བྱ་བའི་ཕྱིར། དབུ་མའི་བསྟན་
8 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས་པའི་ཕྱིར། དེ་ཆོས་
ཅན། དེ་ལ་རྒྱ་ཆེ་བའི་སྒོ་ནས་འཇུག་པའི་ཚུལ་ཡོད་དེ། ཁྱོད་ཀྱིས་རྩ་ཤེར་
བསྟན་པའི་ལམ་དེ་ཉིད་ཀྱི་སྟེང་དུ་སོ་སོ་སྐྱེ་བོའི་སའི་ཆོས་གསུམ། འཕགས་པ་
སློབ་པའི་ས་བཅུ། འབྲས་བུའི་ས། ས་ལྔ་པ་དང་དྲུག་པའི་གོ་རིམས་བསམ་
གཏན་གྱི་ངོ་བོ་ཞི་གནས་ལ་བརྟེན་ནས་བདག་མེད་པ་གཉིས་ཀྱི་དེ་ཁོ་ན་ཉིད་
ཀྱི་དོན་ལ་སོ་སོར་རྟོགས་པའི་ཤེས་རབ་ཀྱིས་དཔྱོད་པའི་ལྷག་མཐོང་བསྒོམ་་་་
ཚུལ་སོགས་རིན་ཆེན་འཕྲེང་བ་ལ་སོགས་པ་འཕགས་པའི་གཞུང་གཞན་གྱིས་་
ཁ་བསྐང་ནས་རྩ་ཤེའི་དགོངས་པ་འགྲེལ་པར་བྱེད་པ་ཡིན་པའི་ཕྱིར། ཁ་སྐོང་
འགྲེལ་བར་འགྱུར་ཚུལ་ཡང་ཡོད་དེ། དཔེར་ན་ལུང་ཕྲན་ཚེགས་སོ་སོར་ཐར་
པའི་མདོའི་ཁ་སྐོང་གི་འགྲེལ་པ་ཡིན་པ་བཞིན་ཡིན་པའི་ཕྱིར། འགྲེལ་བཤད་
མཁན་པོ་ན་རེ། རྩ་ཤེར་ཀུན་རྫོབ་དང་དོན་དམ་པའི་རང་བཞིན་རྒྱས་པར་
མ་བསྟན་ལ། བསྟན་བཅོས་འདིར་དེ་རྒྱས་པར་བསྟན་པའི་སྒོ་ནས་རྩ་ཤེའི་
དགོངས་པ་འགྲེལ་བས་བསྟན་བཅོས་འདི་རྩ་ཤེས་ལ་ཟབ་པ་དང་རྒྱ་ཆེ་བ་་་་་
གཉིས་ཀྱི་སྒོ་ནས་འཇུག་པའི་དོན་ཡིན་ཞེས་གསུངས་ཏེ། འགྲེལ་བཤད་ལས་
འདི་ལྟར་དབུ་མའི་བསྟན་བཅོས་སུ་ཀུན་རྫོབ་དང་དོན་དམ་པའི་རང་བཞིན་
རྒྱས་པར་མ་བརྗོད་ལ། དེ་འདིར་རྒྱས་པར་བསྟན་པས་བསྟན་བཅོས་འདི་དེ་
ལ་འཇུག་པར་འགྱུར་བའོ། །ཞེས་གསུངས་པའི་ཕྱིར། དེ་འགོག་པ་ལ། ཊིཀ་
ཆེན་ལས། དེ་ཁོ་ན་ཉིད་གཏན་ལ་འབེབས་པའི་རིགས་པའི་རྣམ་གྲངས་ནི་
འཇུག་པ་ལས་རྩ་( ༦ན）ཤེས་ཤིན་ཏུ་རྒྱས་པར་བཤད་པ་དེ་ལེགས་པར་མཐོང་།
ངོ༌། །ཞེས་གསུངས། དེའི་དོན་ནི་འགྲེལ་བཤད་ཀྱི་ལུགས་དེ་མི་འཐད་དེ།
བསྟན་བཅོས་འདིར་དོན་དམ་པའི་རང་བཞིན་རྒྱས་པར་བསྟན་པའི་སྒོ་ནས་་
རྩ་ཤེའི་དགོངས་པ་འགྲེལ་པ་དེ་བསྟན་བཅོས་འདི་རྩ་ཤེས་ལ་ཟབ་པའི་སྒོ་་་་
ནས་འཇུག་པའི་དོན་མ་ཡིན་ཏེ། སྟོང་ཉིད་གཏན་ལ་འབེབས་པའི་རིགས་
•9.



པཎ་ཆེན་བདེ་ལེགས་ཉི་མས་མཛད།
པའི་རྣམ་གྲངས་འཇུག་པ་ལས་རྩ་ཤེས་ཤིན་ཏུ་རྒྱས་པའི་ཕྱིར། འདི་ལ་མཁས་
པ་ཆེན་པོ་ཁ་ཅིག །རྩ་ཤེས་ལས་དོན་དམ་པའི་རང་བཞིན་ཡང་རྒྱས་པར་མ་
བསྟན། ཀུན་རྫོབ་པའི་རང་བཞིན་ཡང་རྒྱས་པར་མ་བསྟན་ལ། ཞེས་སོགས་
སྨྲས་པ་ཡིན་ན་ཊིཀ་ཆེན་གྱི་དགག་པ་དེ་འགྲེལ་བཤད་མཁན་པོ་ལ་འཇུག་་་་
ཀྱང་། བདེན་གཉིས་རང་ལྡོག་ལ་བསམ་ན། རྩ་ཤེས་ལས་འཇུག་པ་རྒྱས་
པར་སྒྲུབ་ནུས་པས་དགག་པ་དེ་མི་འཇུག་སྟེ། རྩ་ཤེར་བདེན་གཉིས་ཀྱི་རྣམ་
གཞག་རྒྱས་པར་མ་བསྟན། འཇུག་པར་དེ་གཉིས་ཀྱི་རྣམ་གཞག་རྒྱས་པར་
བསྟན་པའི་ཕྱིར། ཞེས་གསུངས་པ་མི་འཐད་དེ། སྐབས་འདིར་བདེན་གཉིས་
རང་ལྡོག་ལ་འཁྲིས་པའི་བཤད་པ་འོང་དོན་མེད་པའི་ཕྱིར་དང༌། འགྲེལ་་་་
བ ཤད་མཁན་པོས་ཀྱང་རྩ་བ་ཤེས་རབ་དོན་དམ་པའི་རང་བཞིན་རྒྱས་པར་་་་
མ་བསྟན་ལ་བསྟན་བཅོས་འདིར་དེ་རྒྱས་པར་བསྟན་པའི་སྒོ་ནས་རྩ་ཤེའི་་་་་་
དགོངས་པ་འགྲེལ་བ་བསྟན་བཅོས་འདི་རྩ་ཤེས་ལ་ཟབ་པའི་སྒོ་ནས་འཇུག་་་་
པའི་དོན་དང༌། རྩ་ཤེར་ཀུན་རྫོབ་ཀྱི་རང་བཞིན་རྒྱས་པར་མ་བསྟན་ལ་བསྟན་
བཅོས་འདིར་དེ་རྒྱས་པར་བསྟན་པའི་སྒོ་ནས་རྩ་ཤེའི་དགོངས་པ་འགྲེལ་བ་་་
དེ་བསྟན་བཅོས་འདི་རྩ་ཤེས་ལ་རྒྱ་ཆེ་བའི་སྒོ་ནས་འཇུག་པའི་དོན་དུ་ཁས་་་་
བླངས་པའི་ཕྱིར། སྐབས་འདིར་ཁ་ཅིག་དབུ་མ་དེ་ལ་གཞི་དབུ་མ་བདེན་
གཉིས་ཟུང་འཇུག །ལམ་དབུ་མ་ཐབས་ཤེས་ཟུང་འཇུག །འབྲས་བུ་དབུ་མ་སྐུ་
གཉིས་ཟུང་འཇུག་རྣམས་སུ་ཡོད་དེ། ཞེས་ཟེར་ན། ཐབས་ཤེས་ཟུང་འཇུག་
དང༌། སྐུ་གཉིས་ཟུང་འཇུག་རྣམས་དབུ་མ་ཡིན་པར་ཐལ། དབུ་མ་དེ་ལ་དེ་
གསུམ་དུ་དབྱེར་ཡོད་པའི་ཕྱིར། རྟགས་( ༦བ）ཁས། འདོད་ན། སྐུ་གཉིས་ཟུང་
འཇུག་ཆོས་ཅན། མཐའ་གཉིས་དང་བྲལ་བའི་གནས་ལུགས་མཐར་ཐུག་ཡིན་
པར་ཐལ། དབུ་མ་ཡིན་པའི་ཕྱིར། རྟགས་ཁས། འདོད་ན། གཞི་གྲུབ་ན་གནས་
ལུགས་མཐར་ཐུག་ཡིན་དགོས་པར་ཐལ་ལོ། །གཞན་ཡང་ཐབས་ཤེས་ཟུང་
，10 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འཇུག་ཆོས་ཅན། སངས་རྒྱས་འཕགས་པའི་རྒྱུད་ལ་ཁྱོད་མེད་པར་ཐལ། ཁྱོད་
ལམ་དབུ་མ་ཡིན་པའི་ཕྱིར། རྟགས་ཁས། ཁྱབ་སྟེ། སངས་རྒྱས་འཕགས་པའི་
རྒྱུད་ལ་ཁྱོད་མེད་པར་ཐལ། ཁྱོད་ལམ་ཤེར་ཕྱིན་ཡིན་པའི་ཕྱིར། ཞེས་པའི་ཐལ་
འགྱུར་ལ་ཁྱབ་པ་ཡོད་པའི་ཕྱིར། རྩ་བར་འདོད་ན། སངས་རྒྱས་འཕགས་པའི་
རྒྱུད་ལ་དེ་ཡོད་པར་ཐལ། དེའི་རྒྱུད་ལ་ཐབས་ཤེས་གཉིས་ཡོད་པའི་ཕྱིར། དེ་
ལ་མཁས་པ་ཁ་ཅིག །སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན།
མཐའ་གཉིས་དང་བྲལ་བའི་གནས་ལུགས་མཐར་ཐུག་ཡིན་པར་ཐལ། དབུ་མ་
ཡིན་པའི་ཕྱིར། ཁྱབ་པ་ཁས། དེར་ཐལ། དོན་དམ་པའི་ཆོས་མངོན་པ་ཡིན་
པའི་ཕྱིར་ཟེར་ན། མ་ཁྱབ། དེར་ཐལ། སྐབས་འདིར་དེ་དོན་དམ་པའི་ཆོས་
མངོན་པར་ཁས་ལེན་རིགས་པའི་ཕྱིར། དཔེར་ན་ཉན་ཐོས་སྡེ་པ་གཉིས་ཀྱི་
ལུགས་ལ་ཟག་མེད་ཤེས་རབ་རྗེས་འབྲང་དང་བཅས་པ་དོན་དམ་པའི་ཆོས་་་་
མངོན་པར་ཁས་ལེན་པ་བཞིན་ཡིན་པའི་ཕྱིར། དེ་ལྟར་ཡང་། མཛོད་ལས།
ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་གསུངས་པའི་ཕྱིར།
འོ་ན་དབུ་མ་ཡིན་ན་མཐའ་གཉིས་བྲལ་བའི་གནས་ལུགས་མཐར་ཐུག་ཡིན་་་་
དགོས་ན་མཐའ་གཉིས་པོ་དེ་གང་ཞེ་ན། མཐའ་དེ་ལ་ཡོད་མཐའ་དང་མེད་
མཐའ་གཉིས་ལས། དང་པོ་ནི། ཆོས་ཐམས་ཅད་རང་བཞིན་གྱིས་གྲུབ་པ་ཡོད་
མཐའ་དང་། ཆོས་ཐམས་ཅད་རང་བཞིན་གྱིས་གྲུབ་པར་འཛིན་པ་ཡོད་པའི་
མཐར་འཛིན་ཡིན། མེད་མཐའ་ལ་སྒྲོ་འདོགས་ཀྱི་མེད་མཐའ་དང༌། སྐུར་
འདེབས་ཀྱི་མེད་མཐའ་གཉིས་ལས། དང་པོ་ནི། རང་བཞིན་གྱིས་མེད་པ་རང་
བཞིན་གྱིས་གྲུབ་པ་སྒྲོ་འདོགས་ཀྱི་མེད་མཐའ་དང་། དེ་དེར་གྲུབ་པར་འཛིན་
པ་སྒྲོ་འདོགས་ཀྱི་མེད་པའི་མཐར་འཛིན་ཡིན། གཉིས་པ་ནི། ལས་རྒྱུ་འབྲས་
མེད་པ་སྐུར་འདེབས་ཀྱི་མེད་མཐའ་དང༌། དེ་མེད་( ༧ན） པར་འཛིན་པ་སྐུར་
འདེབས་ཀྱི་མེད་པའི་མཐར་འཛིན་ཡིན་བྱས་པ་ལ། ཁོ་ན་རེ། ལས་རྒྱུ་འབྲས་
，11 •



པཎ་ཆེན་བདེ་ལེགས་ཉི་མས་མཛད།
མེད་པ་ཆོས་ཅན། ཁྱོད་མེད་པར་ཐལ། ཁྱོད་མེད་མཐའ་ཡིན་པའི་ཕྱིར། ཟེར་
ན་མ་ཁྱབ། འདོད་ན་ལས་རྒྱུ་འབྲས་ཆོས་ཅན། ཁྱོད་མེད་པ་ཡོད་པར་ཐལ།
ཁྱོད་འདུས་བྱས་ཡིན་པའི་ཕྱིར། དམ་བཅའ་དེ་རྣམས་ཀྱི་དོན་ལ་ཁ་ཅིག་རང་
བཞིན་གྱིས་མེད་པ་རང་བཞིན་གྱིས་གྲུབ་པ་ཆོས་ཅན། མེད་མཐའ་ཡིན་པར་
ཐལ། སྒྲོ་འདོགས་ཀྱི་མེད་མཐའ་ཡིན་པའི་ཕྱིར། རྟགས་ཁས། འདོད་མི་ནུས་ཏེ།
ཡོད་མཐའ་ཡིན་པའི་ཕྱིར་ཟེར་ན་མ་ཁྱབ། མ་གྲུབ་ན། རང་བཞིན་གྱིས་མེད་
པ་ཆོས་ཅན། ཁྱོད་རང་བཞིན་གྱིས་གྲུབ་པ་ཡོད་མཐའ་ཡིན་པར་ཐལ། ཁྱོད་
གཞི་གྲུབ་པའི་ཕྱིར། ཞེས་ཟེར། རང་བཞིན་གྱིས་མེད་པ་རང་བཞིན་གྱིས་གྲུབ་
པ་མེད་མཐའ་ཡིན་པར་ཐལ། རང་བཞིན་གྱིས་མེད་པ་ཡང་དག་པར་གྲུབ་ང་་
མེད་མཐའ་ཡིན་པའི་ཕྱིར་ཏེ། དེ་ལྟར་མེད་པར་འཛིན་པ་དེ་མེད་པའི་མཐར་
འཛིན་ཡིན་པའི་ཕྱིར། རྩ་ཤེའི་ཊིཀ་ཆེན་ལས། དགག་བྱ་བཀག་པའི་མེད་
པ་ཡང་དག་པར་ཡོད་དོ་ཞེས་འཛིན་ན་དངོས་པོ་མེད་པའི་མཐར་ལྟུང་བའི་་་
ཕྱིར། དེ་འགོག་པ་ཡང་མེད་མཐའ་འགོག་པའོ། །ཞེས་གསུངས་པའི་ཕྱིར་
གཞན་ཡང་། དེ་ཉིད་ལས། སྔ་མ་ནི་སྒྲོ་འདོགས་ཀྱི་མེད་མཐའོ། །ཞེས་གསུངས་
པ་མི་འཐད་པར་ཐལ། རང་བཞིན་གྱིས་མེད་པ་རང་བཞིན་གྱིས་གྲུབ་པ་དེ་སྒྲོ་
འདོགས་ཀྱི་མེད་མཐའ་མ་ཡིན་པའི་ཕྱིར། རྟགས་ཁས། གཞན་ཡང་། སྔར་
རང་བཞིན་གྱིས་གྲུབ་པ་ཕྱིས་རྒྱུན་ཆད་ནས་མེད་པ་ཆོས་ཅན། མེད་མཐའ་མ་
ཡིན་པར་ཐལ། ཡོད་མཐའ་ཡིན་པའི་ཕྱིར། ཁྱབ་པ་ཁས། དེར་ཐལ། རྩ་ཤེས་
ལས། གང་ཞིག་རང་བཞིན་གྱིས་ཡོད་པ། །དེ་ནི་མེད་པ་མིན་པ་རྟག །ཅེས་
གསུངས་པའི་ཕྱིར། འདོད་ན། དེ་མེད་མཐའ་ཡིན་པར་ཐལ། དེ་ཉིད་ལས།
སྔོན་འབྱུང་ད་ལྟར་མེད་ཅེས་པ། །དེས་ན་ཆད་པར་ཐལ་བར་འགྱུར། །ཞེས་
གསུངས་པའི་ཕྱིར། ཁོ་ན་རེ། བསྟན་བཅོས་འདི་རྩ་ཤེས་ལ་རྒྱ་ཆེ་བའི་སྒོ་ནས་
འཇུག་ན། རྩ་ཤེས་ལས་རྒྱ་ཆེ་བའི་ལམ་གྱི་རིམ་པ་བསྟན་ནམ་མ་བསྟན་ཞེ་ན།
，12 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདི་ལ་མཁས་པ་ཁ་ཅིག །རྩ་ཤེས་ལས་རྒྱ་ཆེ་བའི་ལམ་རིམ་བསྟན་( ༧༠) པ་
ཡིན་ཏེ། རྩ་ཤེས་ལས་རྒྱ་ཆེ་བའི་ལམ་རིམ་བསྟན་བྱའི་གཙོ་བོར་བྱས་ནས་མ་
བསྟན་ཀྱང་། རྩ་ཤེས་ལས་རྒྱ་ཆེ་བའི་ལམ་རིམ་བསྟན་པར་དབུ་མ་འཇུག་པས་
ལེགས་པར་བསྒྲུབ་པའི་ཕྱིར། དེ་ལྟར་རིན་ཆེན་འཕྲེང་བའི་དར་ཊིཀ་ལས།
དེ་ཡང་གཏན་ལ་དབབ་བྱའི་གཙོ་བོའི་དབང་དུ་བྱས་པ་ཡིན་གྱི་གཞན་དུ་རྩ་་
ཤེས་ལས་རྒྱ་ཆེ་བའི་ལམ་གྱི་རིམ་པ་བསྟན་པར་དབུ་མ་ལ་འཇུག་པས་ལེགས་
པར་བསྒྲུབ་པའི་ཕྱིར། ཞེས་གསུངས་པའི་ཕྱིར། གཞན་ཡང་། རྩ་ཤེས་ལས་རྒྱ་
ཆེ་བའི་ལམ་རིམ་བསྟན་པར་ཐལ། དེར་ཐབས་ཤེས་གཉིས་སུ་ཕྱེ་བའི་ཐབས་
ཁྱད་པར་ཅན་བསྟན་པའི་ཕྱིར། དེར་སྙིང་རྗེ་ཆེན་པོ་བསྟན་པའི་ཕྱིར། གང་
གིས་ཐུགས་བརྩེས་ཉེར་བཟུང་ནས། །ཞེས་སོགས་ཀྱི་དེ་བསྟན་པའི་ཕྱིར་ན་མ་
ཁྱབ། གཞན་ཡང་དེས་དེ་བསྟན་པར་ཐལ། མངོན་རྟོགས་རྒྱན་གྱིས་ཟབ་པའི་
ལམ་རིམ་བསྟན་པའི་ཕྱིར་ཏེ། དེས་སྟོང་ཉིད་བསྟན་པའི་ཕྱིར་ཏེ། དེས་སྒྲུབ་
པའི་རྟེན་རང་བཞིན་གནས་རིགས་བསྟན་པའི་ཕྱིར་ཏེ། སྐབས་དང་པོས་དེ་
བསྟན་པའི་ཕྱིར་ཏེ། རྟོག་པ་ཡི་ནི་ཆོས་དྲུག་དང་། །ཞེས་སོགས་ཀྱིས་དེ་བསྟན་
པའི་ཕྱིར་ན། རྩ་བར་མ་ཁྱབ། འདི་ལ་མཁས་པ་ཁ་ཅིག་ན་རེ། རྩ་ཤེས་ལས།
ཀུན་རྫོབ་ཀྱི་རྣམ་གཞག་བསྟན་པར་ཐལ། དེར་རྒྱ་ཆེ་བའི་ལམ་རིམ་བསྟན་
པའི་ཕྱིར། རྟགས་ཁས། འདོད་ན། དེས་ཀུན་རྫོབ་མིང་རྐྱང་བཏགས་ཡོད་ཀྱི་
འཇོག་ལུགས་བསྟན་པར་ཐལ། འདོད་པ་ནི་གང་ཞིག །དེས་ཀུན་རྫོབ་རྒྱ་ཆེ་
བའི་རྣམ་གཞག་མ་བསྟན་པའི་ཕྱིར། འདོད་མི་ནུས་ཏེ། འགྲེལ་པ་ཚིག་གསལ་
ལས། ཀུན་རྫོབ་མིང་རྐྱང་བཏགས་ཡོད་ཀྱི་འཇོག་ཚུལ་དབུ་མ་ལ་འཇུག་པ་ལ་
ཞལ་འཕངས་མཛད་པའི་ཕྱིར། གཞན་ཡང་། རྩ་ཤེས་ལས་རྒྱ་ཆེ་བའི་ལམ་རིམ་
མ་བསྟན་ལ་བསྟན་བཅོས་འདིས་རྩ་ཤེར་བསྟན་པའི་ཟབ་མོའི་ལམ་དེ་ཉིད་་་་
ཀྱི་སྟེང་དུ་རྒྱ་ཆེ་བའི་ལམ་རིམ་རྣམས་འཕགས་པའི་མན་ངག་གི་ཁ་བསྐངས་་་
•13 •



པཎ་ཆེན་བདེ་ལེགས་ཉི་མས་མཛད།
ནས་རྩ་ཤེའི་དགོངས་པ་འགྲེལ་བར་བྱེད་པའི་ཕྱིར། གཞན་ཡང་། རྩ་ཤེར་
རྒྱ་ཆེ་བའི་ལམ་རིམ་མ་བསྟན་པར་ཐལ། རྩ་ཤེས་ཟབ་མོ་སྟོང་ཉིད་བསྟན་པ་
མ་གཏོགས་ཐེག་ཆེན་( ༨ན）ཐུན་མོང་མ་ཡིན་པའི་ཁྱད་ཆོས་གཞན་མ་བསྟན་་་
པའི་ཕྱིར་ཏེ། དེ་ལྟར་ཡང་། ཊིཀ་ཆེན་ལས། རྩ་ཤེས་ལས་ཟབ་པའི་ཕྱོགས་མ་
གཏོགས་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་། གཞུང་འདི་ནི་ཐེག་
པ་ཆེ་ཆུང་གཉིས་ཀྱི་ནང་ནས་ཐེག་ཆེན་གྱི་དབང་དུ་མཛད་པ་ཡིན་ཏེ། རིགས་
པའི་རྣམ་གྲངས་མཐའ་ཡས་པས་ཆོས་ཀྱི་བདག་མེད་རྒྱས་པར་བསྟན་པ་ནི་་་
ཐེག་ཆེན་གྱི་གདུལ་བྱ་ཁོ་ནའི་དབང་དུ་མཛད་པའི་ཕྱིར་དང་། རྩ་ཤེར་ཡང་
དེ་བཞིན་དུ་བསྟན་པའི་ཕྱིར་རོ། །ཞེས་དང་། རྩ་ཤེའི་ཊིཀ་ཆེན་ལས། གཞུང་
འདིར་ལྟ་བ་ལས་མ་གཏོགས་པའི་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་
ཀྱང་། ཆོས་ཀྱི་བདག་མེད་ཤིན་ཏུ་རྒྱས་པར་སྟོན་པས་ཆེད་དུ་བྱ་བའི་གདུལ་
བྱ་ལ་ཁྱད་པར་ཡོད་དོ། །ཞེས་གསུངས་པའི་ཕྱིར། །
གཉིས་པ། འགྱུར་གྱི་ཕྱག་བཤད་པ།
༈ གཉིས་པ་འགྱུར་ཕྱག་སྟོན་པ་ལ། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །ཞེས་བཤད། དེའི་དོན་ནི། སྔོན་གྱི་ལོ་པཎ་རྣམས་ཀྱིས་བསྟན་
བཅོས་འདི་བསྒྱུར་བའི་ཐོག་མར་འཇམ་དཔལ་གཞོན་ནུར་གྱུར་པ་ལ་ཕྱག་་་་
འཚལ་ལོ། །ཞེས་འགྱུར་ཕྱག་སྨོས་པ་ཆོས་ཅན། དགོས་པ་ཡོད་དེ། འགྱུར་
མཐར་ཕྱིན་པ་དང་། བསྟན་བཅོས་འདི་མངོན་པའི་སྡེ་སྣོད་ཀྱི་ཁོངས་སུ་
གཏོགས་པ་སོགས་ཀྱི་དགོས་པ་ཡོད་པའི་ཕྱིར། འཇམ་དཔལ་ལ་འགྱུར་ཕྱག་
བྱས་པས་བསྟན་བཅོས་འདི་མངོན་པའི་སྡེ་སྣོད་དུ་གཏོགས་པར་ཡང་འགྱུར་་
ཏེ། མངོན་པའི་སྡེ་སྣོད་རྣམས་ཀྱི་ལྷག་པ་ཤེས་རབ་ཀྱི་བསླབ་པ་བརྗོད་བྱའི་
གཙོ་བོར་བྱེད་ལ། འཇམ་དཔལ་ནི་ཤེས་རབ་ཀྱི་ལྷ་ཡིན་པས། མངོན་པའི་
， 14 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྡེ་སྣོད་བསྒྱུར་བའི་ཐོག་མར། འཇམ་དཔལ་ལ་ཕྱག་འཚལ་བར་ལོ་པཎ་་་་
རྣམས་ཀྱིས་བཀའ་བཅད་མཛད་པའི་ཕྱིར་ཏེ། འདིའི་སྐབས་ཀྱི་ཊིཀ་ཆེན་ལས།
གཞུང་འདི་དོན་དམ་པའི་ཆོས་མངོན་པ་རྣམ་པར་བཞག་པ་ཡིན་པས་ཤེས་་་་་
རབ་ཀྱི་བསླབ་པ་གཙོ་བོར་གྱུར་པའི་ཕྱིར། སྔོན་གྱི་བཀས་བཅད་པ་དང་
མཐུན་པར་མཛད་དོ། །ཞེས་གསུངས་པའི་ཕྱིར། འོ་ན་དོན་དམ་པའི་ཆོས་
མངོན་པ་དེ་གང་ཞེ་ན། དེ་བཞག་ཏུ་ཡོད་དེ། སྟོང་ཉིད་མངོན་སུམ་དུ་རྟོགས་
པའི་ཤེས་རབ་དེ་དེ་ཡིན་པའི་ཕྱིར། དེས་ན་མངོན་( ༨ བ）པ་གོང་འོག་གཉིས་
མངོན་པའི་བསྟན་བཅོས་རྣམ་དག་ཡིན་བྱས་པ་ལ། མཁས་པ་ཆེན་པོ་ཁ་ཅིག །
མངོན་པ་ཀུན་ལས་བཏུས་པ་ཆོས་ཅན། དོན་དམ་པའི་ཆོས་མངོན་པ་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པར་ཐལ། མངོན་པའི་བསྟན་
བཅོས་རྣམ་དག་ཡིན་པའི་ཕྱིར་ན་མ་ཁྱབ། འདོད་ན། སྟོང་ཉིད་དངོས་བསྟན་
བསྟན་བྱའི་གཙོ་བོར་བྱས་ནས་བསྟན་པར་ཐལ་ལོ། །འདོད་མི་ནུས་ཏེ། དངོས་
སྨྲ་བའི་བསྟན་བཅོས་ཡིན་པའི་ཕྱིར། ཞེས་གསུངས། དོན་དེ་མངོན་པའི་
བསྟན་བཅོས་རྣམ་དག་ཡིན་པར་ཐལ། མངོན་པའི་བསྟན་བཅོས་གང་ཞིག །
བསྟན་བཅོས་རྣམ་དག་ཡིན་པའི་ཕྱིར། དང་པོ་གྲུབ་སྟེ། འདུལ་བ་མདོ་རྩ་བ་
དེ་འདུལ་བའི་བསྟན་བཅོས་ཡིན་པའི་ཕྱིར། གཞན་ཡང་། དེ་མངོན་པའི་
བསྟན་བཅོས་རྣམ་དག་ཡིན་པར་ཐལ། སེམས་ཙམ་པའི་མངོན་པའི་བསྟན་
བཅོས་རྣམ་དག་གཅིག་ཡོད་པའི་ཕྱིར། སེམས་ཙམ་པའི་མངོན་པའི་མདོ་
གཅིག་ཡོད་པའི་ཕྱིར། །
• 15 •



པཎ་ཆེན་བདེ་ལེགས་ཉི་མས་མཛད།
གསུམ་པ། གཞུང་གི་དོན་བཤད་པ།
ཀ༡ བསྟན་བཅོས་རྩོམ་པ་ལ་འཇུག་པའི་ཐབས་མཆོད་པའི་
སྒོ་ནས་སྙིང་རྗེ་ཆེན་པོ་རྒྱས་པར་བཤད་པ།
༈ གསུམ་པ་གཞུང་གི་དོན་ལ། བསྟན་བཅོས་རྩོམ་པ་ལ་འཇུག་པའི་་་་་
ཐབས་མཆོད་བརྗོད་དང་། བརྩམས་པའི་བསྟན་བཅོས་ཀྱི་ལུས་བཤད་པ་ ་
དང་། བསྟན་བཅོས་ཇི་ལྟར་བརྩམས་པའི་ཚུལ་དང༌། བརྩམས་པའི་བསྟན་
བཅོས་ཀྱི་དགེ་བ་བསྔོ་བའོ། །དང་པོ་ནི། ཉན་ཐོས་དེ་རྟོགས་འབྲིང་རྣམས་
མཐུ་དབང་སྐྱེས། །ཞེས་པ་ནས་གཡོ་དང་རང་བཞིན་ཉིད་ཀྱིས་སྟོང་པར་་་་
མཐོང་བ་ཡི། །ཞེས་པའི་བར་གྱིས་བཤད། གཉིས་པ་ནི། རྒྱལ་བའི་སྲས་པོ་
འདིའི་སེམས་གང་འགྲོ་བ་རྣམས། །ཞེས་པ་ནས། བཅོམ་ལྡན་ཐུགས་རྗེས་
ཁྱོད་ཐུགས་ཞི་ལས་བཟློག་པས་ཁྱོད་ལ་མྱ་ངན་འདས་མི་མངའ། །ཞེས་པའི་
བར་གྱིས་བཤད། གསུམ་པ་ནི། ལུགས་འདི་དགེ་སློང་ཟླ་གྲགས། ཞེས་པ་
ནས། གཞུང་ལུགས་རྣམས་ལྟར་གཞན་ལུགས་བཞེད་གཞུང་འདི་ལས་གཞན་
ལ་དགའ་བློ་དོར་བར་བྱ། །ཞེས་པའི་བར་གྱིས་བཤད། བཞི་པ་ནི། སློབ་དཔོན་
ཀླུ་སྒྲུབ་ལུགས་བཟང་བསྙད་ལས་བདག་གིས་བསོད་ནམས་ཕྱོགས་ཀྱི་མཐར། །
ཞེས་པ་ནས། འཇིག་རྟེན་མ་ལུས་དེ་ཉིད་རྟོགས་ནས་མྱུར་དུ་བདེ་གཤེགས་
སར་སྐྲོད་ཤོག །ཅེས་པའི་བར་གྱིས་བཤད། །
༈ ཉན་ཐོས་དེ་རྟོགས་ཞེས་སོགས་ཀྱི་བསྟན་བཅོས་རྩོམ་པའི་( ༩ན）ཐབས་་
མཆོད་བརྗོད་འཆད་ཚུལ་ལ་ཡང་། སྙིང་རྗེ་ཆེན་པོ་ལ་སོ་སོར་མ་ཕྱེ་བར་
བསྟོད་པ་དང༌། སོ་སོར་ཕྱེ་སྟེ་ཕྱག་འཚལ་བ་དང་གཉིས་ལས། དང་པོ་ནི།
ཉན་ཐོས་དེ་རྟོགས་འབྲིང་རྣམས་ཞེས་སོགས་ཤློ་ཀ་གཉིས་བཤད། གཉིས་པ་
ནི། དང་པོར་ང་ཞེས་བདག་ལ་ཞེན་གྱུར་ཅིང་། །ཞེས་སོགས་རྐང་པ་དྲུག་གིས་
• 1 6 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བཤད། དེ་རྣམས་ཀྱི་ནང་ནས། ཉན་ཐོས་དེ་རྟོགས་འབྲིང་རྣམས་ཐུབ་དབང་
སྐྱེས། །ཞེས་སོགས་ཀྱི་སྐབས་སུ། གཞུང་འདི་མཚམས་སྦྱར་གྱི་སྒོ་ནས་འཆད་
ཚུལ་རྩ་བའི་ཚིག་དོན་གྱི་སྒོ་ནས་བཤད་ཚུལ་གཉིས་ལས། དང་པོ་ནི། རང་
འགྲེལ་ལས་དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར། དབུ་མ་ལ་
འཇུག་པ་བརྩམ་པར་འདོད་པས། ཡང་དག་པར་རྫོགས་པའི་སངས་རྒྱས་དང་
བྱང་ཆུབ་སེམས་དཔའ་རྣམས་ཀྱང་ཐོག་མར། བཅོམ་ལྡན་འདས་སྙིང་རྗེ་ཆེན་
པོ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་པོ། སེམས་ཅན་འཁོར་བའི་
བཙོན་རར་བསྡམས་པ་སྐྱབས་མེད་པ་དཔག་ཏུ་མེད་པ་མ་ལུས་པ་ཡོངས་སུ་་་
སྐྱོབས་པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་བསྟན་པའི་ཕྱིར།
ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །སངས་རྒྱས་བྱང་ཆུབ་
སེམས་དཔའ་ལས་འཁྲུངས་ཤིང་། །སྙིང་རྗེའི་སེམས་དང་གཉིས་སུ་མེད་བློ་
དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་བྱ་བ་ལ་སོགས་པ་
ཚིགས་སུ་བཅད་པ་གཉིས་སྨོས་སོ། །ཞེས་གསུངས། འདིའི་དོན་ལ་འགྲེལ་
བཤད་མཁན་པོ་ན་རེ། རྩ་ཤེས་ལ་སོགས་པའི་དབུ་མའི་བསྟན་བཅོས་རྣམས་
ལ་འཇུག་པར་བྱ་བའི་ཕྱིར། ཞེས་པ་དང༌། སྙིང་རྗེ་ཆེན་པོ་ལ་བཅོམ་ལྡན་
འདས་ཞེས་བརྗོད་པའི་རྒྱུ་མཚན་ཡོད་དེ། དེས་ཞེ་སྡང་གི་དགྲ་བཅོམ་པས་ན་
དེ་ལྟར་བརྗོད་པའི་ཕྱིར། སྙིང་རྗེ་ཆེན་པོ་ལ་སངས་རྒྱས་ཉིད་ཀྱི་རྒྱུ་ཕུན་སུམ་
ཚོགས་པ་དང་པོ། ཞེས་བརྗོད་པའི་རྒྱུ་མཚན་ཡོད་དེ། དེ་ཁོ་ན་ཉིད་རྟོགས་
པའི་བློ་དང་སྐབས་འདིར་བསྟན་གྱི་བྱང་ཆུབ་ཀྱི་སེམས་གཉིས་རྫོགས་པའི་་་་
བྱང་ཆུབ་ཀྱི་རྒྱུ་ཡིན་ཀྱང༌། དེའི་དང་པོའི་རྒྱུ་མིན་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། ཞེས་ཟེར། དང་པོ་ནི་དེ་མི་( ༩བ） འཐད་དེ། རྩ་ཤེས་ལ་
སོགས་པ་ཞེས་སོགས་སྒྲ་སྨོས་པ་ལ་དགོས་པ་མེད་པའི་ཕྱིར། རྩ་ཤེས་བསྟན་
བཅོས་འདིའི་འཇུག་བྱའི་དབུ་མ་ཡིན་གྱི། རིན་ཆེན་འཕྲེང་བ་སོགས་རིགས་
· 17.



པཎ་ཆེན་བདེ་ལེགས་ཉི་མས་མཛད།
ཚོགས་གཞན་རྣམས་འདིའི་འཇུག་བྱའི་དབུ་མ་མ་ཡིན་པ་གོང་དུ་བསྒྲུབས་་་་
ཟིན་པའི་ཕྱིར། གཞན་ཡང་སྙིང་རྗེ་ཆེན་པོའི་སྒྲ་བཤད་དེ་མི་འཐད་དེ། སྐབས་
འདིར་སྙིང་རྗེ་ཆེན་པོ་ལ་བཅོམ་ལྡན་འདས་ཞེས་བརྗོད་པ་དེ་འབྲས་བུའི་་་ ་་
མིང་རྒྱུ་ལ་བཏགས་ནས་བསྟན་པའི་ཕྱིར་ཏེ། རང་འགྲེལ་ལས། རྒྱུ་ལ་མཆོད་
པས་ཀྱང་འབྲས་བུ་ལ་མཆོད་པར་དོན་གྱིས་འཕངས་པར་དགོངས་ཏེ། ཞེས་
གསུངས་པའི་ཕྱིར། གཞན་ཡང་། རིན་ཆེན་འཕྲེང་བ་ལས། བདག་ཉིང་
དང་ནི་འཇིག་རྟེན་འདི། །བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་
ཆུབ་སེམས། །རི་དབང་རྒྱལ་པོ་ལྟར་བརྟན་དང་། །ཕྱོགས་མཐས་བ ཏུགས་ ་
པའི་སྙིང་རྗེ་དང༌། །གཉིས་ལ་མི་བརྟེན་ཡེ་ཤེས་ལགས། །ཞེས་གསུངས་པ་མི་
འཐད་པར་ཐལ། དེ་ཁོ་ན་ཉིད་རྟོགས་པའི་བློ་གྲོས་དང༌། སྐབས་འདིར་
བསྟན་གྱི་བྱང་ཆུབ་ཀྱི་སེམས་གཉིས་པོ་དེ་རྫོགས་པའི་བྱང་ཆུབ་ཀྱི་རྒྱུ་དང་པོ་་
མ་ཡིན་པའི་ཕྱིར། ཁྱབ་སྟེ། དེའི་རྩ་བ་ཞེས་པའི་རྩ་བའི་དོན་དང་པོ་ལ་
འཆད་རིགས་པའི་ཕྱིར་ཏེ། ཊིཀ་ཆེན་ལས། ལུང་དེས་བྱང་ཆུབ་ཀྱི་རྩ་བར་
བསྟན་གྱི་བྱང་སེམས་ཀྱི་རྩ་བར་དངོས་སུ་མ་བསྟན་ཀྱང༌། རྩ་བ་ནི་དང་པོའི་
དོན་དང་དེའི་དུས་ཀྱི་གཙོ་བོའི་རྒྱུ་གསུམ་སྟོན་པའི་སྐབས་ཡིན་པས། བྱང་
སེམས་ཀྱི་གཙོ་བོའི་རྒྱུ་ཡིན་པར་སྐབས་ལས་ཤེས་སོ། །ཞེས་གསུངས་པའི་ཕྱིར།
རང་ལུགས་ཀྱི་རང་འགྲེལ་གྱི་ལུང་དེའི་དོན་བཤད་པ་ན། ཊིཀ་ཆེན་ལས།
དགོས་པ་དབུ་མའི་བསྟན་བཅོས་ལ་འཇུག་པར་བྱ་བའི་ཕྱིར་དུ། གང་ཟག་
དབུ་མ་ལ་འཇུག་པ་རྩོམ་པར་བཞེད་པ་ཟླ་བའི་ཞབས་ཀྱིས་ཞེས་པ་ནས། ཉན་
ཐོས་ཞེས་སོགས་ཚིགས་སུ་བཅད་པ་གཉིས་སྨོས་སོ། །ཞེས་པའི་བར་གསུངས།
དེའི་དོན་ནི། དགོས་པ་དབུ་མའི་བསྟན་བཅོས་རྩ་ཤེས་ལ་འཇུག་པར་བྱ་བའི་
ཕྱིར་དུ་གང་ཟག་དབུ་མ་འཇུག་པ་རྩོམ་པར་བཞེད་པ་ཟླ་བའི་ཞབས་ཀྱིས་་་་་
གཞུང་གཞན་མངོན་རྟོགས་རྒྱན་ལ་སོགས་པ་( ༡༠ ན）རྣམས་སུ་མཆོད་བརྗོད་་་
•18 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཀྱི་ཡུལ་དུ་བཀོད་པའི་ཉན་རང་གཉིས་མཆོད་བརྗོད་ཀྱི་ཡུལ་དུ་དངོས་སུ་མ་་་
བཀོད་པར་མ་ཟད། སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་
དངོས་སུ་མ་བཀོད་པར་ཐོག་མར་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ།
དང་པོ་སེམས་ཅན་འཁོར་བའི་བཙོན་རར་བསྡམས་པ་སྐྱབས་མེད་པ་དཔག་་
ཏུ་མེད་པ་མ་ལུས་པ་ཡོངས་སུ་སྐྱོབ་པ་སྟེ་སྡུག་བསྔལ་དང་བྲལ་བར་འདོད་་་་
པའི་མཚན་ཉིད་ཅན། རྒྱུའི་གཙོ་བོ་ལ་འབྲས་བུའི་མིང་གི་བཏགས་པའི་
བཅོམ་ལྡན་འདས་མ་སྙིང་རྗེ་ཆེན་པོ་ལ་བསྟོད་པར་འོས་པར་བསྟན་པར་བྱ་་་
བའི་ཕྱིར་དུ། ཉན་ཐོས་དེ་རྟོགས་འབྲིང་རྣམས་ཐུབ་དབང་སྐྱེས། །ཞེས་
སོགས་ཚིགས་བཅད་གཉིས་སྨོས་པ་ཡིན་ནོ། །ཞེས་པའི་དོན་ནོ། །གཉིས་པ་
ཐུབ་དབང་གི་དོན་བཤད་པ་དང་། ཉན་ཐོས་ཀྱི་དོན་བཤད་པ་དང༌། དེ་ཁོ་
ན་ཉིད་རྟོགས་པ་འབྲིང་པོའི་དོན་བཤད་པ་དང་། ཉན་རང་ཐུབ་དབང་ལས་
སྐྱེས་པར་བསྟན་པ། རང་རྒྱལ་སྐྲུན་ཚུལ་ལ་དོགས་པ་དཔྱད་པ། སངས་རྒྱས་
བྱང་ཆུབ་སེམས་དཔའ་ལས་འཁྲུངས་པར་བསྟན་པ། བྱང་སེམས་ཀྱི་རྒྱུའི་གཙོ་
བོ་གསུམ་ངོས་བཟུང་བའོ། །དང་པོ་ནི། རྩ་བར་ཐུབ་དབང་ཞེས་དང༌། དེ་
ཉིད་ཚིག་དོན་གྱི་སྒོ་ནས་བཤད་པ་ལ། རང་འགྲེལ་ལས། དེ་ལས་གོང་ན་
མེད་པའི་དབང་ཕྱུག་ཕུན་སུམ་ཚོགས་པ་མངའ་བས། ཉན་ཐོས་དང་རང་
སངས་རྒྱས་དང་བྱང་ཆུབ་སེམས་དཔའ་རྣམས་ཀྱང་དབང་ཕྱུག་དམ་པ་ཕུན་་
སུམ་ཚོགས་པ་མངའ་བ་དང་ཉན་ཐོས་ལ་སོགས་པ་རྣམས་དེའི་བཀས་མངའ་
བསྒྱུར་བའི་ཕྱིར་དང་། སངས་རྒྱས་བཅོམ་ལྡན་འདས་རྣམས་ལ་ཐུབ་དབང་
ཞེས་བྱའོ། །ཞེས་གསུངས། དེའི་དོན་ནི། སངས་རྒྱས་བཅོམ་ལྡན་འདས་རྣམས་
ཆོས་ཅན། ཁྱོད་ལ་ཐུབ་པའི་དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཉན་
རང་དགྲ་བཅོམ་རྣམས་ཉོན་མོངས་པའི་དགྲ་ཐུབ་པས་ན་ཐུབ་པ་ཡིན་ལ།
ཁྱོད་ལ་དེ་རྣམས་ལ་མི་མངའ་བའི་གོང་ན་མེད་པའི་སྤངས་རྟོགས་ཀྱི་ཆོས་ཀྱི་་
• 19 •



པཎ་ཆེན་བདེ་ལེགས་ཉི་མས་མཛད།
དབང་ཕྱུག་ཕུན་སུམ་ཚོགས་པ་མངའ་བས་ཁྱོད་ཀྱི་ཉན་ཐོས་དང༌། རང་
སངས་རྒྱས་( ༡༠ བ)དང་བྱང་ཆུབ་སེམས་དཔའ་རྣམས་ལས་ཀྱང་དབང་ཕྱུག་་་་
དམ་པ་སྟེ་ཕུལ་དུ་བྱུང་བའི་སངས་རྒྱས་ཀྱི་ཡོན་ཏན་ཕུན་སུམ་ཚོགས་པ་ཉིད་་
བརྙེས་པ་དང༌། ཉན་རང་བྱང་སེམས་རྣམས་ལ་ཁྱོད་ཀྱིས་ཆོས་ཀྱི་བཀས་
མངའ་བསྒྱུར་བའི་རྒྱུ་མཚན་གྱིས་ཁྱོད་ལ་ཐུབ་པའི་དབང་པོ་ཞེས་བརྗོད་པའི་
ཕྱིར། གཉིས་པ་སྟོན་པ་ལ་རྩ་བར་ཉན་ཐོས་ཞེས་དང་། དེ་ཉིད་ཚིག་དོན་གྱི་སྒོ་
ནས་བཤད་པ་ལ། རང་འགྲེལ་ལས། དེ་ལས་ཡང་དག་པའི་གདམ་ངག་གི་
འབྲས་བུ་ཐོབ་པར་བྱེད་པས་ན་ཉན་ཐོས་དག་སྟེ། འདི་ལྟར་བྱ་བ་བྱས་སོ་
འདི་ལས་སྲིད་པ་གཞན་མི་ཤེས་སོ་ཞེས་བྱ་བ་ལ་སོགས་པ་འབྱུང་བ་ཡིན་ནོ། །
ཞེས་གསུངས། དེའི་དོན་ནི། ཐེག་པ་ཆུང་ངུའི་དགྲ་བཅོམ་རྣམས་ཆོས་ཅན།
ཁྱོད་ལ་ཉན་ཐོས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ཡང་དག་པའི་
གདམས་ངག་དེ་བཞིན་གཤེགས་པ་རྣམས་ལ་ཉན་ནས་དེའི་དོན་བསྒོམ་པའི་་
འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན། དེ་གཞན་རྣམས་ལ་ཐོས་པར་བྱེད་
པའི་རྒྱུ་མཚན་གྱིས། དེ་ལྟར་བརྗོད་པའི་ཕྱིར། ཐོས་པར་བྱེད་ཚུལ་ཡང་ཡོད་
དེ། མདོ་ལས། འདི་ལྟར་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་
སོ། །ཞེས་གསུངས་པ་ལྟར་ཡིན་པའི་ཕྱིར། ཡང་ན་ཉན་ཐོས་ཀྱི་སྐད་དོད་
ཤ་བ་ཀ་ཞེས་པ། ཐོས་སྒྲོགས་ལ་འཇུག་པའི་དབང་དུ་བྱས་ནས། རང་འགྲེལ་
ལས། ཡང་ན་འབྲས་བུའི་མཆོག་གམ་བླ་ན་མེད་པ་ཡང་དག་པར་རྫོགས་
པའི་སངས་རྒྱས་ཀྱི་ལམ་དེ་བཞིན་གཤེགས་པ་རྣམས་ལས་ཐོས་ནས་དེ་དོན་་་་
དུ་གཉེར་བ་རྣམས་ལ་སྒྲོག་པར་བྱེད་པས་ན། ཉན་ཐོས་དག་སྟེ། དམ་པའི་
ཆོས་པདྨ་དཀར་པོའི་མདོ་ལས། མགོན་པོ་དེ་རིང་བདག་ཅག་ཉན་ཐོས་གྱུར། །
བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་
བརྗོད། །དེ་བས་བདག་ཅག་ཉན་ཐོས་མི་ཟད་འདྲ། །ཞེས་ཇི་སྐད་གསུངས་པ་
• 20 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལྟ་བུའོ། །ཞེས་གསུངས། འདིའི་དོན་ལ་འགྲེལ་བཤད་མཁན་པོ་ན་རེ། ཉན་
ཐོས་དགྲ་བཅོམ་པ་ཆོས་ཅན། ཁྱོད་ལ་ཐོས་སྒྲོགས་ཞེས་བརྗོད་པའི་རྒྱུ་མཚན་
ཡོད་དེ། ཡང་དག་པར་རྫོགས་པའི་བྱང་ཆུབ་དེ་བཞིན་( ༡༡ ན）གཤེགས་པ་
རྣམས་ལ་ཐོས་ནས་ཟད་མི་སྐྱེ་ཤེས་པའི་མཚན་ཉིད་ཅན་གྱི་ཉན་ཐོས་ཀྱི་བྱང་
ཆུབ་གཞན་ལ་སྒྲོགས་པར་བྱེད་པས་ན་དེ་ལྟར་བརྗོད་པའི་ཕྱིར། དེས་ན་བྱང་
ཆུབ་དམ་པ་ཞེས་པའི་སྐབས་ཀྱི་བྱང་ཆུབ་དེ་ཐེག་ཆེན་གྱི་བྱང་ཆུབ་དང༌།
བྱང་ཆུབ་པ་ཞེས་པའི་སྐབས་ཀྱི་བྱང་ཆུབ་དེ་ཉན་ཐོས་ཀྱི་བྱང་ཆུབ་ལ་བྱེད་་་་་
ཅེས་བཞེད་དེ། འགྲེལ་བཤད་ལས། བྱང་ཆུབ་པ་ཡི་ཞེས་པ་ནི་འདིར་ཟད་པ་
དང་མི་སྐྱེ་བ་ཤེས་པའི་མཚན་ཉིད་ཅན་གྱི་ཉན་ཐོས་ཀྱི་བྱང་ཆུབ་ལ་ཟེར་བས་
དེའི་ཕྱིར་འདིར་དམ་པའི་སྒྲ་མ་སྨོས་སོ། །ཞེས་གསུངས་པའི་ཕྱིར། དེ་འགོག་
པ་ལ་ཊིཀ་ཆེན་ལས། ཁ་ཅིག་རྐང་པ་གསུམ་པ་ལ་དམ་པའི་སྒྲ་མེད་པས་བྱང་
ཆུབ་སྔ་མ་ནི་ཐེག་ཆེན་གྱི་དང་། ཕྱི་མ་ནི་ཉན་ཐོས་ཀྱི་བྱང་ཆུབ་བོ། །ཞེས་
ཟེར་མོད་ཀྱང་། དང་པོ་ནི་ཐེག་ཆེན་གྱི་བྱང་ཆུབ་དང་གཉིས་པ་ནི་བྱང་ཆུབ་
དེར་སྒྲོད་པའི་ལམ་ལ་བྱེད་པ་འགྲེལ་པའི་དགོངས་པའོ། །ཞེས་གསུངས། དེའི་
དོན་ནི། འགྲེལ་བཤད་ཀྱི་ལུགས་དེ་མི་འཐད་དེ། བྱང་ཆུབ་དམ་པ་ཞེས་པའི་
སྐབས་ཀྱི་བྱང་ཆུབ་དེ་ཐེག་ཆེན་གྱི་བྱང་ཆུབ་ལ་བྱེད་ཀྱང་བྱང་ཆུབ་པ་ཡི་ཞེས་
པའི་སྐབས་ཀྱི་བྱང་ཆུབ་དེ་ཐེག་ཆེན་གྱི་བྱང་ཆུབ་དེར་སྒྲོད་པའི་ལམ་ལ་བྱེད་་
པར་རང་འགྲེལ་ལས་བཤད་པའི་ཕྱིར་ཏེ། རང་འགྲེལ་དུ་བྱང་ཆུབ་དམ་པ་
ཞེས་པའི་དོན་བཤད་པ་ན་ཡང་ན་འབྲས་བུའི་མཆོག་གམ། ཞེས་གསུངས་ལ།
བྱང་ཆུབ་པ་ཡི་ཞེས་པའི་དོན་བཤད་པ་ན། བླ་ན་མེད་པ་ཡང་དག་པར་
རྫོགས་པའི་སངས་རྒྱས་ཀྱི་ལམ། ཞེས་གསུངས་པའི་ཕྱིར། དེས་ན་རང་
ལུགས་ནི་ཉན་ཐོས་དགྲ་བཅོམ་པ་ཆོས་ཅན། ཁྱོད་ལ་ཐོས་སྒྲོགས་ཞེས་བརྗོད་
པའི་རྒྱུ་མཚན་ཡོད་དེ། ཁྱོད་ཀྱི་ཡང་དག་པར་རྫོགས་པའི་ཐེག་ཆེན་གྱི་བྱང་
: 21 .



པཎ་ཆེན་བདེ་ལེགས་ཉི་མས་མཛད།
ཆུབ། དེ་བཞིན་གཤེགས་པ་རྣམས་ལས་ཐོས་ནས་བྱང་ཆུབ་དེར་སྒྲོད་ང་ར་
བྱེད་པའི་ལམ་དེ་དོན་དུ་གཉེར་བ་རྣམས་ལ་སྒྲོགས་པར་བྱེད་པས་ན་ཐོས་་་་་
སྒྲོགས་ཞེས་བཤད་པའི་ཕྱིར། ཁོ་ན་རེ། བྱང་ཆུབ་སེམས་དཔའ་རྣམས་ཀྱང་
ཐོས་སྒྲོགས་ཡིན་པར་ཐལ། དེ་རྣམས་ཀྱིས་ཀྱང་ཡང་དག་པར་རྫོགས་པའི་
བྱང་ཆུབ་དེ་( ༡༡ བ) བཞིན་གཤེགས་པ་རྣམས་ལས་ཐོས་ནས་བྱང་ཆུབ་དེར་་་
སྒྲོད་པར་བྱེད་པའི་ལམ་དེ་དོན་དུ་གཉེར་བའི་གདུལ་བྱ་གཞན་ལ་སྒྲོགས་་་་་
པར་བྱེད་པའི་ཕྱིར། ཞེས་ཟེར་ན་མ་ཁྱབ་སྟེ། སྤྱིར་སྒྲ་བཤད་ཙམ་ལ་ཁྱབ་པ་མི་
འཆའ་ཞིང་། སྐབས་འདིར་ནི་ཐོས་སྒྲོགས་ཀྱི་དོན་བླ་མེད་བྱང་ཆུབ་དེ་བཞིན་
གཤེགས་པ་རྣམས་ལས་ཐོས་ནས་བྱང་ཆུབ་དེར་སྒྲོད་པའི་ལམ་དེ་དོན་དུ་་་་་
གཉེར་བ་རྣམས་ལ་སྒྲོགས་པར་བྱེད་པ་ཙམ་ཡིན་གྱི་རང་ཉིད་ཀྱིས་དེ་འདྲའི་་་
ལམ་རྗེས་མཐུན་ཙམ་ཡང་མི་བསྒྲུབ་པ་གཅིག་ལ་བྱེད་པས་ཉན་ཐོས་རྣམས་་་་
དེ་ལྟར་ཡིན་གྱི་བྱང་ཆུབ་སེམས་དཔའ་རྣམས་ཀྱི་དེ་འདྲའི་ལམ་རང་ཉིད་་་་་་
ཀྱིས་ཀྱང་ཉམས་སུ་ལེན་པས་ཐོས་སྒྲོགས་སུ་ཐལ་བར་མི་འགྱུར་རོ། །དེ་ལྟར་
ཡང་། རང་འགྲེལ་ལས། བྱང་ཆུབ་སེམས་དཔའ་རྣམས་ཀྱང་དེ་ལྟར་ཡིན་མོད་
ཀྱི། དེ་ལྟ་ན་ཡང་སྒྲོགས་པར་བྱེད་པ་ཉིད་ཡིན་གྱི་རྗེས་སུ་མཐུན་པ་ཙམ་ཡང་
མི་སྒྲུབ་པ་གང་ཡིན་པ་དེ་དག་ཉན་ཐོས་ཡིན་པས་བྱང་ཆུབ་སེམས་དཔའ་་་་་
རྣམས་ལ་ཐལ་བར་མི་འགྱུར་རོ། །ཞེས་གསུངས་པའི་ཕྱིར། གསུམ་པ་སྟོན་པ་
ལ། རྩ་བར། དེ་རྟོགས་འབྲིང་རྣམས། ཞེས་གསུངས་ཤིང་། དེ་ཉིད་ཚིག་དོན་གྱི་
སྒོ་ནས་བཤད་པ་ལ། རང་འགྲེལ་ལས། སངས་རྒྱས་ཀྱི་སྒྲ་འདི་སངས་རྒྱས་
ཀྱི་དེ་ཉིད་ཉན་ཐོས་དང་རང་སངས་རྒྱས་དང་བླ་ན་མེད་པ་ཡང་དག་པར་་་་་
རྫོགས་པའི་སངས་རྒྱས་གསུམ་ཆར་ལ་ཡང་འཇུག་སྟེ། དེས་ན་སངས་རྒྱས་ཀྱི་
སྒྲས་རང་སངས་རྒྱས་དག་བསྙད་དོ། །དེ་དག་ནི་བསོད་ནམས་དང་ཡེ་ཤེས་
གོང་དུ་འཕེལ་བའི་ཁྱད་པར་གྱིས་ཉན་ཐོས་རྣམས་ལས་ཁྱད་པར་དུ་འཕགས་
.22 -



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་ཕྱིར་དང་། བསོད་ནམས་དང་ཡེ་ཤེས་ཀྱི་ཚོགས་དང་ཐུགས་རྗེ་ཆེན་པོ་
དང་། རྣམ་པ་ཐམས་ཅད་མཁྱེན་པ་ལ་སོགས་པ་མེད་པས་ཡང་དག་པར་
རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ༌། །དེ་ཉིད་ཀྱི་
ཕྱིར་དེ་དག་ནི་ཉེ་བར་མ་བསྟན་པར་ཡེ་ཤེས་འབྱུང་ཞིང་བདག་ཉིད་གཅིག་་་
པུའི་ཕྱིར་རང་ཉིད་སངས་རྒྱས་པས་རང་སངས་རྒྱས་སོ། །ཞེས་གསུངས། དེའི་
དོན་ནི། སྐབས་འདིར་ཉན་ཐོས་དེ་རྟོགས་འབྲིང་རྣམས་ ༡ ༢ན）ཞེས་བསྒྱུར་
རིགས་ཤིང་། སངས་རྒྱས་འབྲིང་རྣམས་ཞེས་བསྒྱུར་མི་རིགས་ཏེ། སྐབས་
འདིར་སངས་རྒྱས་ཀྱི་སྐད་དོད་ཏ་ཏཱ་བུདྡྷ་ཞེས་པ། དེ་ཁོ་ན་ཉིད་རྟོགས་པ་
ལ་བསྒྱུར་རིགས་པའི་ཕྱིར། འདིའི་སྐབས་ཀྱི་རང་འགྲེལ་དུ་སངས་རྒྱས་ཀྱི་
དེ་ཉིད་ཐེག་པ་གསུམ་ཀའི་གང་ཟག་ལ་འཇུག་པར་བྱ་བའི་དོན་ལ་ལོ་ཙྪ་བ་་་་
མཁས་པ་ཁ་ཅིག་སྐབས་འདི་སངས་རྒྱས་ཀྱི་སྐད་དོད་ཏ་ཏཱ་བུད་དྷ་ཞེས་པའི་་
སྒྲ་ཐེག་པ་གསུམ་ཀའི་གང་ཟག་ལ་འཇུག་པར་གསུངས་པ་ལྟར་ལེགས་པའི་་་
ཕྱིར་ཏེ། སྐབས་འདིའི་སངས་ཀྱིས་སྐད་དོད་ཏ་ཏཱ་བུད་དྷ་ཞེས་པ་དེ་ཁོ་ན་
ཉིད་ཁོང་དུ་ཆུད་པ་ལ་སྒྱུར་བ་གང་ཞིག །དེ་ཁོ་ན་ཉིད་ཁོང་དུ་ཆུད་པ་ཐེག་པ་
གསུམ་ཀའི་གང་ཟག་ལ་ཡོད་པའི་ཕྱིར། དང་པོ་གྲུབ་སྟེ། སྒྲའི་བསྟན་བཅོས་
ལས་ཏ་ཏཱ་ནི་དེ་ཁོ་ན་ཉིད་དོ། །བུད་དྷ་ནི་ཁོང་དུ་ཆུད་པ་ལའོ། །ཞེས་འབྱུང་
བ་ལྟར་རིགས་པའི་ཕྱིར། དེས་ན་རང་རྒྱལ་དགྲ་བཅོམ་པ་ཆོས་ཅན། ཁྱོད་
ལ་དེ་ཁོ་ན་ཉིད་རྟོགས་པ་འབྲིང་པོ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་
ཀྱི་དེ་ཁོ་ན་ཉིད་རྟོགས་ཚུལ་ཉན་ཐོས་རྣམས་ལས་ལྷག་ཅིང་ཡང་དག་པར་་་་་
རྫོགས་པའི་སངས་རྒྱས་རྣམས་ལས་དམན་པའི་རྒྱུ་མཚན་གྱིས་དེ་ལྟར་བརྗོད་་
པའི་ཕྱིར། དེ་ཆོས་ཅན། ཁྱོད་ཀྱིས་དེ་ཁོ་ན་ཉིད་རྟོགས་ཚུལ་ཉན་ཐོས་རྣམས་
ལས་ལྷག་པ་ཡིན་ཏེ། ཁྱོད་ཀྱིས་བསྐལ་པ་བརྒྱར་བསོད་ནམས་དང་ཡེ་ཤེས་
ཀྱི་ཚོགས་གཉིས་གོང་དུ་འཕེལ་བའི་ཁྱད་པར་དང་ལྡན་པའི་སྒོ་ནས་དེ་ཁོ་ན་་
• 23 •



པཎ་ཆེན་བདེ་ལེགས་ཉི་མས་མཛད། །
ཉིད་རྟོགས་ཤིང་ཉན་ཐོས་རྣམས་ཀྱིས་དེ་ལྟར་མ་རྟོགས་པའི་ཕྱིར་ཏེ། ཁྱོད་ཀྱི་
བསྐལ་པ་ཆེན་པོ་བརྒྱར་བསོད་ནམས་དང་ཡེ་ཤེས་ཀྱི་ཚོགས་ལ་གོམས་པར་་་་་
བྱས། ཉན་ཐོས་རྣམས་ཀྱི་དེ་ལྟར་མ་བྱས་པའི་ཕྱིར། དང་པོ་གྲུབ་སྟེ། དྲིན་ལན་
གསབ་བའི་མདོ་ལས། རང་སངས་རྒྱས་རྣམས་ནི་བསྐལ་པ་ཆེན་པོ་བརྒྱས་
ཚར་ཕྱིན་པར་འགྱུར་རོ། །ཞེས་གསུངས་པའི་ཕྱིར། དེ་ཆོས་ཅན། ཁྱོད་ཀྱི་དེ་ཁོ་
ན་ཉིད་རྟོགས་ཚུལ་ཡང་དག་པར་རྫོགས་པའི་སངས་རྒྱས་རྣམས་ལས་དམན་་
པ་ཡིན་ཏེ། ཡང་དག་པར་རྫོགས་པའི་སངས་རྒྱས་རྣམས་ཀྱིས་བསོད་ནམས་
དང་ཡེ་ཤེས་ཀྱི་ཚོགས་གཉིས་མཐར་ཕྱིན་པ་དང་། （ ༡ ༢ བ）སེམས་ཅན་ཐམས་
ཅད་ལ་དུས་རྟག་ཏུ་འཇུག་པའི་ཐུགས་རྗེ་ཆེན་པོ་དང་། རྣམ་པ་ཐམས་ཅད་
མཁྱེན་པ་ཉིད་ལ་སོགས་པས་ཟིན་པའི་སྒོ་ནས་དེ་ཁོ་ན་ཉིད་རྟོགས་ཤིང་ཁྱོད་
ཀྱིས་དེ་ལྟར་མ་རྟོགས་པའི་ཕྱིར་ཏེ། ཁྱོད་ཀྱི་རྒྱུད་ལ་དེ་རྣམས་མེད་པའི་ཕྱིར།
བསོད་ནམས་དང་ཡེ་ཤེས་གོང་དུ་འཕེལ་བའི་ཞེས་པའི་དོན་ལ། འགྲེལ་
བཤད་མཁན་པོ་ན་རེ། རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ཡེ་
ཤེས་ལྷག་པ་ཡིན་ཏེ། ཁྱོད་ཀྱིས་གཟུང་རྟོག་སྤངས་ཉན་ཐོས་དགྲ་བཅོམ་པས་
དེ་མ་སྤངས་པའི་ཕྱིར། དེ་ཆོས་ཅན། དེ་ལས་བསོད་ནམས་ལྷག་པ་ཡིན་ཏེ། དེ་
ལས་ཡེ་ཤེས་ལྷག་པའི་ཕྱིར་ཏེ། དེ་ལས་ཡེ་ཤེས་ལྷག་པས་བསོད་ནམས་ཀྱང་
ལྷག་པར་འགྱུར་བའི་ཕྱིར་ཞེས་བཤད་དེ། འགྲེལ་བཤད་ལས། བསོད་ནམས་
དང་ཡེ་ཤེས་གོང་དུ་འཕེལ་བའི་ཁྱད་པར་གྱིས་ཞེས་བྱ་བ་ལ་སོགས་པ་ལ། ཡེ་
ཤེས་གོང་དུ་འཕེལ་བའི་ཁྱད་པར་ནི་རང་སངས་རྒྱས་རྣམས་ཀྱིས་གཟུང་བའི་
རྣམ་པར་རྟོག་པ་སྤངས་ལ། ཉན་ཐོས་རྣམས་ཀྱིས་མ་སྤངས་སོ། །བསོད་
ནམས་གོང་དུ་འཕེལ་བའི་ཁྱད་པར་ནི་ཡེ་ཤེས་གོང་དུ་འཕེལ་བའི་ཁྱད་པར་་་་
དང་ལྡན་པ་ལས་ཤེས་པར་བྱའོ། །ཞེས་གསུངས། དེ་འགོག་པ་ལ་ཊིཀ་ཆེན་
ལས། ཁ་ཅིག་ཉན་ཐོས་ལས་ཡེ་ཤེས་ལྷག་པའི་དོན། གཟུང་དོན་རྟོག་པ་སྤོང་
• 24 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཕྱིར་དང༌། །ཞེས་གསུངས་པ་ལྟར་ཡིན་ཞེས་སྨྲ་བ་མི་རིགས་ཏེ། ལུགས་འདིར་
ཆོས་ཐམས་ཅད་རང་བཞིན་མེད་པར་རྟོགས་པ་ཉན་རང་གཉིས་ཀ་ལ་ཡོད་་་་
པར་གསུངས་པའི་ཕྱིར་དང༌། དེ་སྐད་སྨྲ་བ་དེས་ཀྱང་གྲུབ་མཐའ་དེ་འདོད་
པར་འདུག་པའི་ཕྱིར་རོ། །ཞེས་གསུངས། དེའི་དོན་ནི། འགྲེལ་བཤད་མཁན་
པོའི་ལུགས་དེ་མི་འཐད་དེ། ཉན་ཐོས་དགྲ་བཅོམ་པས་ཀྱང་གཟུང་རྟོག་
སྤངས་པའི་ཕྱིར་ཏེ། དེས་བདེན་འཛིན་སྤངས་པའི་ཕྱིར་ཏེ། བདེན་འཛིན་
ཉོན་སྒྲིབ་ཡིན་པའི་ཕྱིར་ཏེ། འཕགས་པ་ཡིན་ན་ཆོས་ཐམས་ཅད་རང་བཞིན་
གྱིས་མེད་པར་མངོན་སུམ་དུ་རྟོགས་པས་ཁྱབ་པའི་ཕྱིར་རོ། །རྟགས་འགྲེལ་
བཤད་མཁན་པོས་ཀྱང་ཁས་བླངས་ཏེ། འགྲེལ་( ༡ ༣ན）བཤད་ལས། གལ་ཏེ་
ཉན་ཐོས་རྣམས་ཀྱིས་གང་ཟག་གི་བདག་མེད་པར་ཤེས་པ་ཡིན་གྱི་རྟེན་ཅིང་
འབྲེལ་བར་འབྱུང་བའི་རང་བཞིན་མེད་པར་ཇི་ལྟར་ཤེས་ཤེ་ན་ཇི་ལྟར་ཉན་་་
ཐོས་ལ་སོགས་པ་རྣམས་ལ་ཡང་ཆོས་ཀྱི་བདག་མེད་པ་ཤེས་པ་ཡོད་པས། དེ་
ལྟར་རིང་དུ་སོང་བར་དེ་ནི་བློ་ཡང་ལྷག་ཅེས་པ་འདིར་བསྟན་ཏོ། །ཞེས་
གསུངས་པའི་ཕྱིར། དེས་ན་རང་རྒྱལ་དགྲ་བཅོམ་པ་དེ་དག་ནི་ཆོས་ཅན། ཁྱོད་
ལ་རང་སངས་རྒྱས་ཞེས་བརྗོད་པའི་རྒྱུ་མཚན་ཡོད་དེ། ཁྱོད་སྲིད་པ་མཐའ་
མའི་ཚེ་སློབ་དཔོན་གཞན་གྱི་གདམས་ངག་ཉེ་བར་བསྟན་པ་ལ་མ་ལྟོས་པར།
རང་སངས་རྒྱས་ཀྱི་ཡེ་ཤེས་འབྱུང་བར་ནུས་ཤིང་སངས་རྒྱས་མི་འབྱུང་བའི་་་
འཇིག་རྟེན་གྱི་ཁམས་སུ་བདག་ཉིད་གཅིག་པུའི་ཕྱིར་དུ་རང་ཉིད་སངས་རྒྱས་
ཏེ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པའི་རྒྱུ་མཚན་གྱིས་དེ་་་
ལྟར་བརྗོད་པའི་ཕྱིར། བཞི་པ་སྟོན་པ་ལ། རྩ་བར་ཐུབ་དབང་སྐྱེས་ཞེས་
གསུངས་ཤིང་། དེ་ཉིད་ཚིག་དོན་གྱི་སྒོ་ནས་བཤད་པ་ལ། རང་འགྲེལ་ལས། ཇི་
སྐད་བཤད་པའི་ཚུལ་གྱིས་ཞེས་དང་། རང་སངས་རྒྱས་དེ་དག་གི་དེ་བཞིན་
གཤེགས་པས་ཆོས་བསྟན་པ་ལ་ངེས་པར་འབྱུང་བ་ཉིད་ཀྱི་ཕྱིར་ཐུབ་དབང་་་་
• 25 .



པཎ་ཆེན་བདེ་ལེགས་ཉི་མས་མཛད།
ལས་སྐྱེས་སོ། །ཞེས་གསུངས། དེའི་དོན་ནི། ཉན་རང་དགྲ་བཅོམ་པ་རྣམས་
ཐུབ་པའི་དབང་པོའི་གསུང་ལས་སྐྱེས་པ་ཡིན་ཏེ། ཉན་རང་དགྲ་བཅོམ་པ་དེ་
དག་ནི་དེ་བཞིན་གཤེགས་པས་ཆོས་བསྟན་པ་ལས་ངེས་པར་འབྱུང་བའི་ཕྱིར།
དེའི་རྟགས་བསྒྲུབ་པ་ལ། རང་འགྲེལ་ལས། དེ་རྣམས་ལས་ཉན་ཐོས་ལ་སོགས་
པ་དག་སྐྱེས་པ་ནི་དེ་དག་ལས་བསྐྲུན་པའོ། །ཇི་ལྟར་ཞེ་ན། སངས་རྒྱས་རྣམས་
བྱུང་བར་གྱུར་པ་ན་རྟེན་ཅིང་འབྲེལ་བར་འབྱུང་བ་ཕྱིན་ཅི་མ་ལོག་པ་སྟོན་པ་
ལ་འཇུག་པའི་ཕྱིར། དེ་ཉན་པ་དང་སེམས་པ་དང་བསྒོམ་པའི་རིམ་པ་ལས་
ཀྱང༌། ལྷག་པར་མོས་པ་ཇི་ལྟ་བ་བཞིན་དུ་ཉན་ཐོས་ལ་སོགས་པ་རྣམས་
ཡོངས་སུ་རྫོགས་པར་འགྱུར་བའི་ཕྱིར། ཞེས་གསུངས། དེའི་དོན་ནི། ཁོ་ན་རེ།
ཉན་རང་དགྲ་བཅོམ་པ་རྣམས་( ༡ ༣ བ）དེ་བཞིན་གཤེགས་པས་ཆོས་བསྟན་པ་
ལས་སྐྱེས་ན། དེའི་ཚུལ་ཇི་ལྟ་བུ་ཞེ་ན། ཉན་རང་དགྲ་བཅོམ་པ་རྣམས་དེ་
བཞིན་གཤེགས་པས་ཆོས་བསྟན་པ་ལས་འཁྲུངས་པ་ཡིན་ཏེ། ཡང་དག་པར་
རྫོགས་པའི་སངས་རྒྱས་རྣམས་འཇིག་རྟེན་དུ་བྱུང་བར་གྱུར་པ་ན། རྟེན་ཅིང་
འབྲེལ་བར་འབྱུང་བའི་ཆོས་ཟབ་མོ་ཕྱིན་ཅི་མ་ལོག་པར་སྟོན་ལ། དེ་ཉན་རང་
གི་རིགས་ཅན་རྣམས་ཀྱིས་ཉན་པ་དང་དེའི་དོན་བསམ་པ་དང་བསྒོམ་པའི་་་་་
རིམ་པ་ལས། ཉན་རང་གི་རིགས་ཅན་དེ་རྣམས་ཀྱི་ལྷག་པར་མོས་པ་ཇི་ལྟ་
བ་བཞིན་དུ་རང་རང་གི་འདོད་པ་ཡོངས་སུ་རྫོགས་པ་སྟེ་རང་རང་གི་ཐོབ་བྱ་
མྱང་འདས་མངོན་དུ་བྱེད་པར་འགྱུར་བའི་ཕྱིར། ལྔ་པ་དེ་སྟོན་པ་ལ། རང་
འགྲེལ་ལས། གལ་ཏེ་ཡང་ཁ་ཅིག་གིས་རྟེན་ཅིང་འབྲེལ་བར་འབྱུང་བ་ཉེ་བར་
བསྟན་པ་ཉན་པ་ཁོ་ན་ལས་དེ་ཁོ་ན་ཉིད་རྟོགས་པ་ལ་མཁས་སུ་ཟིན་ཀྱང༌།
མཐོང་བའི་སྐྱེ་བ་ཁོ་ན་ལ་མྱ་ངན་ལས་འདས་པ་ཐོབ་པར་མི་འགྱུར་མོད་ཀྱི།
དེ་ལྟ་ན་ཡང་ཉེ་བར་བསྟན་པའི་སྒྲུབ་པ་པོ་དག་གིས་ལས་རྣམ་པར་སྨིན་པར་
ངེས་པའི་འབྲས་བུ་ལྟར་ཚེ་རབས་གཞན་དུ་མངོན་པར་འདོད་པའི་འབྲས་བུ་
. 26 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡོངས་སུ་སྨིན་པ་གོར་མ་ཆག་པར་ཐོབ་པར་འགྱུར་རོ། །ཇི་སྐད་དུ་འཕགས་
པ་ལྷས། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང་། །སྐྱེ་
བ་གཞན་དུ་འབད་མེད་པར། །ངེས་པར་ཐོབ་འགྱུར་ལས་བཞིན་ནོ། །ཞེས་
བཤད་དོ། །དེ་ཉིད་ཀྱི་ཕྱིར་དུ་དབུ་མ་ལས་ཀྱང་། རྫོགས་སངས་རྒྱས་རྣམས་མ་
བྱུང་ཞིང་། །ཉན་ཐོས་རྣམས་ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །
བསྟེན་པ་མེད་པར་རབ་ཏུ་བྱུང་། །ཞེས་གསུངས་སོ། །འདིའི་དོན་ལ་བོད་སྔ་
མ། ཁ་ཅིག་ན་རེ། ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་
ཉན་རང་གི་རིགས་ཅན་རྣམས་ཀྱིས་ཉམས་སུ་བླངས་པས་རང་རང་གི་འདོད་
པ་ཡོངས་སུ་རྫོགས་པར་བཤད་པ་མི་འཐད་དེ། དེ་ལྟར་ན་ཉན་རང་གི་རིགས་
ཅན་རྣམས་ཀྱིས་ཐུབ་དབང་ལས་རྟེན་འབྲེལ་ཟབ་མོའི་ཆོས་ཐོས་མ་ཐག་ཏུ་་་
དགྲ་བཅོམ་པའི་འབྲས་བུ་ཐོབ་དགོས་པ་ལ་དེ་ལྟར་མ་ཐོབ་པ་ཡོད་པའི་ཕྱིར།
ཞེས་ཟེར་ན། （ ༡༤ན） དེའི་ལན་སྟོན་པ་ལ། རང་འགྲེལ་ལས་དེ་གསུངས་ཞེས་
ཟེར། འགྲེལ་བཤད་མཁན་པོ་ན་རེ། ཐུབ་དབང་གིས་རྟེན་འབྲེལ་ཟབ་མོའི་
ཆོས་བསྟན་པས་ཉན་རང་གི་རིགས་ཅན་རྣམས་ཀྱིས་ཉམས་སུ་བླངས་པས་་་་
རང་རང་གི་འདོད་པ་ཡོངས་སུ་རྫོགས་པ་བཤད་པ་མི་འཐད་དེ། ཉན་རང་
གི་རིགས་ཅན་རྣམས་ཀྱིས་ཐུབ་པའི་དབང་པོ་ལས་རྟེན་འབྲེལ་ཟབ་མོའི་ཆོས་
ཐོས་པའི་ཚེ་དེ་ལ་དགྲ་བཅོམ་པའི་འབྲས་བུ་མ་ཐོབ་པ་སྲིད་པའི་ཕྱིར། ཞེས་
ཟེར། དེའི་ལན་སྟོན་པ་ལ། རང་འགྲེལ་འདི་བྱུང་ཞེས་བཞེད། འགྲེལ་བཤད་
ལས། གལ་ཏེ་རྟེན་ཅིང་འབྲེལ་བར་འབྱུང་བ་བསྟན་པ་ཡོད་དུ་ཟིན་ཀྱང་ཉན་
ཐོས་ལ་སོགས་པའི་གོ་འཕང་ལ་ལས་མ་ཐོབ་པར་སྣང་བས། ཕྱིན་ཅི་མ་ལོག་
པར་རྟེན་ཅིང་འབྲེལ་བར་འབྱུང་བ་བསྟན་པས་ཉན་ཐོས་ལ་སོགས་པ་རྣམས་
ཡོངས་སུ་རྫོགས་པར་འགྱུར་ཞེས་ཅིའི་ཕྱིར་བརྗོད་ཅེ་ན། དེ་ལ་ལན་བསྟན་
པར་བྱ་བའི་ཕྱིར་གལ་ཏེ་ཡང་ཁ་ཅིག་གི་ཞེས་བྱ་བ་ལ་སོགས་པ་སྨོས་ཏེ། ཞེས་
• 27 .



པཎ་ཆེན་བདེ་ལེགས་ཉི་མས་མཛད།
གསུངས་པའི་ཕྱིར། ལུགས་དེ་གཉིས་ཀ་མི་འཐད་དེ། གཞུང་འདི་ཐུབ་དབང་
གི་རང་རྒྱལ་སྐྲུན་ཚུལ་ལ་དམིགས་ཀྱིས་བཀར་ནས་དོགས་པ་དཔྱོད་པའི་་་་་་
གཞུང་ཡིན་པའི་ཕྱིར་ཏེ། རང་འགྲེལ་ལས། རྫོགས་སངས་རྒྱས་རྣམས་མ་བྱུང་
ཞིང་། །ཞེས་སོགས་ལུང་དྲངས་པ་ལ་རྒྱུ་མཚན་གཅིག་ཡོད་པའི་ཕྱིར། རང་
ལུགས་ནི། ཉན་ཐོས་དེ་རྟོགས་འབྲིང་རྣམས་ཐུབ་དབང་སྐྱེས། །ཞེས་ཉན་རང་
དགྲ་བཅོམ་པ་རྣམས་ཐུབ་དབང་གི་གསུང་ལས་སྐྱེས་པར་བཤད་པ་ལ་ཁོ་ན་་་
རེ། དེ་མི་འཐད་དེ། ཐུབ་དབང་གི་རྟེན་འབྲེལ་ཟབ་མོའི་ཆོས་བསྟན་པ་ཉན་
ཐོས་ཀྱི་རིགས་ཅན་རྣམས་ཀྱིས་ཉམས་སུ་བླངས་པས་ཚེ་དེ་ལ་དགྲ་བཅོམ་་་་་
པའི་འབྲས་བུ་མངོན་དུ་བྱེད་ནུས་ཀྱང་། རང་རྒྱལ་གྱི་རིགས་ཅན་རྣམས་
ཀྱི་ཐུབ་དབང་ལས་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་ལ་དགྲ་བཅོམ་་་
པའི་འབྲས་བུ་ཐོབ་པ་མི་སྲིད་པའི་ཕྱིར་ཏེ། ཞེས་ཟེར་ན། དེའི་ལན་སྟོན་པ་ལ།
གལ་ཏེ་ཡང་ཁ་ཅིག་ཅེས་སོགས་ཀྱི་རང་འགྲེལ་དེ་བྱུང༌། དེའི་དོན་ནི། རྩོད་
པ་དེའི་སྐྱོན་མེད་དེ། སངས་རྒྱས་བཅོམ་ལྡན་འདས་རྣམས་ཀྱིས་རྟེན་འབྲེལ་
ཟབ་མོའི་ཆོས་( ༡༤བ） ཉེ་བར་བསྟན་པ་དངོས་སུ་ཐོས་པའི་རང་རྒྱལ་གྱི་སྒྲུབ་་
པ་པོ་དེས་ཚེ་དེ་ཉིད་ལ་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱས་པ་
མི་སྲིད་ཀྱང་ཚེ་རབས་གཞན་བསྐལ་པ་བརྒྱ་ཚུན་ཆད་དུ་ངེས་པར་རང་རྒྱལ་་་
དགྲ་བཅོམ་པའི་འབྲས་བུ་མངོན་དུ་བྱེད་པར་འགྱུར་བས་ན། དེ་རྣམས་ཐུབ་
དབང་གི་གསུང་ལས་འཁྲུངས་པར་བཞག་པའི་ཕྱིར། དཔེར་ན། ལན་གྲངས་
གཞན་ལ་མྱོང་ངེས་ཀྱི་ལས་བསགས་པའི་གང་ཟག་གིས་ལས་དེའི་འབྲས་བུ་་་་
ལས་བསགས་པའི་ཚེ་དེ་ཉིད་ལ་མྱོང་བར་མི་བྱེད་ཀྱང་ཚེ་རབས་གཉིས་པ་་་་་
ཕན་ཆད་ལ་ངེས་པར་མྱོང་བ་བཞིན་ཡིན་པའི་ཕྱིར། དེ་ལྟར་ཡང་། བཞི་བརྒྱ་
པ་ལས། དེ་ཉིད་ཤེས་པས་གལ་ཏེ་འདིར། །ཞེས་སོགས་དང༌། རྩ་ཤེས་ལས།
རྫོགས་སངས་རྒྱས་རྣམས་མ་བྱུང་ཞིང་། །ཞེས་སོགས་གསུངས་པའི་ཕྱིར། དྲུག་
:28.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ་དེ་སྟོན་པ་ལ། རྩ་བར། སངས་རྒྱས་བྱང་ཆུབ་སེམས་དཔའ་ལས་འཁྲུངས་
ཤིང་། །ཞེས་དང་། རང་འགྲེལ་ལས། ཡང་ཐུབ་པའི་དབང་པོ་དེ་རྣམས་གང་
ལས་བལྟམས་ཤེ་ན། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །
ཞེས་བྱ་བ་སྨྲས་སོ། །གལ་ཏེ་བྱང་ཆུབ་སེམས་དཔའ་རྣམས་ཀྱང་དེ་བཞིན་
གཤེགས་པས་ཉེ་བར་བསྟན་པ་ལས་སྐྱེས་པར་འགྱུར་བས་རྒྱལ་བའི་སྲས་ཞེས་
བརྗོད་པ་མིན་ནམ། དེའི་ཕྱིར་ཇི་ལྟར་སངས་རྒྱས་བཅོམ་ལྡན་འདས་རྣམས་
བྱང་ཆུབ་སེམས་དཔའ་ལས་འཁྲུངས་ཤེ་ན། འདི་ནི་བདེན་མོད་ཀྱི་འོན་ཀྱང་
རྒྱུ་གཉིས་ཀྱི་བྱང་ཆུབ་སེམས་དཔའ་རྣམས་སངས་རྒྱས་བཅོམ་ལྡན་འདས་་་་་
རྣམས་ཀྱི་རྒྱུར་འགྱུར་ཏེ། གནས་སྐབས་ཀྱི་ཁྱད་པར་དང་ཡང་དག་པར་་་་
འཛིན་དུ་འཇུག་པ་ལས་སོ། །དེ་ལ་གནས་སྐབས་ཀྱི་ཁྱད་པར་ལས་ནི་དེ་་་་
བཞིན་གཤེགས་པའི་གནས་སྐབས་ནི། བྱང་ཆུབ་སེམས་དཔའི་རྒྱུ་ཅན་ཡིན་པ་
ཉིད་ཀྱི་ཕྱིར་རོ། །ཡང་དག་པར་འཛིན་དུ་འཇུག་པ་ལས་ནི་ཇི་ལྟར་འཕགས་
པ་འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱིས་བཅོམ་ལྡན་འདས་་
ཤཱཀྱ་ཐུབ་པ་དང་། དེ་ལས་གཞན་པའི་དེ་བཞིན་གཤེགས་པ་རྣམས་ཆེས་ཐོག་
མ་ཁོ་ནར་བྱང་ཆུབ་ཀྱི་སེམས་ཡང་དག་པར་འཛིན་དུ་འཇུག་( ༡ ༥ ན） པར་་་་་
འདོན་པ་ཡིན་ནོ། །དེའི་ཕྱིར་དེ་ལྟར་འབྲས་བུ་མཐར་ཐུག་པ་དེའི་རྒྱུའི་གཙོ་
བོར་གྱུར་པ་ལ་ལྟོས་ནས་དེ་བཞིན་གཤེགས་པ་རྣམས་བྱང་ཆུབ་སེམས་དཔའ་
ལས་འཁྲུངས་པར་བསྟན་ཏོ། །དེ་ཉིད་ཀྱི་ཕྱིར་རྒྱུ་ཕུན་སུམ་ཚོགས་པ་ཆེས་
བརླིང་བ་ཡིན་པའི་ཕྱིར། རྒྱུ་ལ་མཆོད་པས་འབྲས་བུ་ལ་མཆོད་པ་དོན་གྱིས་
འཕངས་པར་དགོངས་ཏེ། སངས་རྒྱས་བཅོམ་ལྡན་འདས་དེ་དག་གི་སྨན་
གྱི་ལྗོན་ཤིང་ཆེན་པོ་འབྲས་བུ་ངེས་པ་དཔག་ཏུ་མེད་པ་སྟེར་བ། མྱུ་གུ་ལ་
སོགས་པ་མཐོང་ཞིང་ལོ་མ་འཇམ་པའི་གནས་སྐབས་སུ་གྱུར་པ་ལྟར་བསྒྲིམས་
ཏེ་ཡོངས་སུ་བསྐྱང་བར་བྱ་བ་ཉིད་དུ་བསྟན་པར་བྱ་ཞིང་། དུས་དེར་ཉེ་བར་
• 29 •



པཎ་ཆེན་བདེ་ལེགས་ཉི་མས་མཛད།
གྱུར་ཅིང་ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ་ཐེག་པ་ཆེན་པོ་
ཉིད་ལ་ངེས་པར་སྦྱར་བར་བྱ་བའི་ཕྱིར། བྱང་ཆུབ་སེམས་དཔའ་རྣམས་ལ་
བསྔགས་པ་མཛད་པ་ཡིན་ནོ། །ཇི་སྐད་དུ་འཕགས་པ་དཀོན་མཆོག་བརྩེགས་
པའི་མདོ་ལས། འོད་སྲུངས་འདི་ལྟ་སྟེ་དཔེར་ན་ཟླ་བ་ཚེས་པ་ལ་ཕྱག་འཚལ་
བ་ལྟར་ཉ་བ་ལ་ནི་མིན་ནོ། །འོད་སྲུངས་དེ་བཞིན་དུ་གང་དག་ང་ལ་རབ་
ཏུ་དང་བ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི་དེ་བཞིན་་
གཤེགས་པ་རྣམས་ལ་ནི་དེ་ལྟ་མིན་ནོ། །དེ་ཅིའི་ཕྱིར་ཞེ་ན། བྱང་ཆུབ་སེམས་
དཔའ་རྣམས་ལས་ནི་དེ་བཞིན་གཤེགས་པ་རྣམས་འབྱུང་ངོ༌། །དེ་བཞིན་་་་་
གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་ཐམས་ཅད་འབྱུང་།
ངོ༌། །ཞེས་གསུངས་པ་ལྟ་བུའོ། །དེའི་ཕྱིར་དེ་ལྟར་ན་རིགས་པ་དང་ལུང་
དག་གིས་དེ་བཞིན་གཤེགས་པ་རྣམས་བྱང་ཆུབ་སེམས་དཔའ་ལས་འཁྲུངས་་་
པ་ཡིན་ནོ། །ཞེས་བྱ་བ་འདི་བསྒྲུབ་པ་ཡིན་ནོ། །ཞེས་གསུངས། འདིའི་དོན་ལ་་
རྩོད་པ་དང་ལན་གཉིས་སོ། །དང་པོ་ནི། སངས་རྒྱས་བྱང་ཆུབ་སེམས་དཔའ་
ལས་འཁྲུངས་ཤིང་། །ཞེས་བཤད་པ་ལ་ཁོ་ན་རེ། སངས་རྒྱས་འཕགས་པ་བྱང་
ཆུབ་སེམས་དཔའ་ལས་འཁྲུངས་པ་མ་ཡིན་པར་ཐལ། བྱང་ཆུབ་སེམས་དཔའ་
རྣམས་དེ་བཞིན་གཤེགས་པ་ལས་འཁྲུངས་པའི་ཕྱིར། བྱང་ཆུབ་སེམས་དཔའ་
རྣམས་དེ་བཞིན་( ༡ ༥ ）གཤེགས་པས་རྟེན་འབྲེལ་ཟབ་མོའི་ཆོས་ཉེ་བར་་་་་་
བསྟན་པ་ཉམས་སུ་བླངས་པ་ལས་འཁྲུངས་པའི་རྒྱུ་མཚན་གྱིས་དེ་རྣམས་རྒྱལ་
བའི་སྲས་སུ་བཞག་པ་ཡིན་པའི་ཕྱིར་ཏེ། དེ་རྣམས་རྒྱལ་སྲས་ཡིན་པའི་ཕྱིར།
ཞེས་ཟེར། དེ་ནི་གལ་ཏེ་ཞེས་པ་ནས། འཁྲུངས་ཤེ་ན་ཞེས་པའི་བར་གྱི་དོན་
ཡིན། གཉིས་པ་ནི། དེའི་ལན་བཤད་པ་ལ། འདི་ནི་ཞེས་པ་ནས་བསྒྲུབ་པ་ཡིན་
ནོ། །ཞེས་པའི་བར་གསུངས། དེའི་དོན་བཤད་པ་ལ། ཊིཀ་ཆེན་ལས། བྱང་ཆུབ་
སེམས་དཔའ་རྣམས་རྒྱལ་བ་འགའ་ཞིག་གི་སྲས་ཡིན་པ་ནི་བདེན་མོད་ཀྱི།
: 30 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞེས་པ་ནས། རྩོད་པ་འདི་ནི་ཚུལ་དེ་གཉིས་རྣམ་པར་མ་ཕྱེད་པའི་རྩོད་པར་
འགྲེལ་པས་ལན་བཏབ་པ་ལ་བརྟེན་ནས་ཤེས་རབ་ཡོད་ན་ཅིའི་ཕྱིར་རྟོགས་་་་
པར་མི་འགྱུར་ཞེས་གསུངས་པའི་བར་གསུངས། འདིའི་དོན་ལ་སངས་རྒྱས་
འཕགས་པ་བྱང་ཆུབ་སེམས་དཔའ་ལས་འཁྲུངས་པར་རིགས་པས་སྒྲུབ་པ་་་་་
དང༌། ལུང་གིས་སྒྲུབ་པ་གཉིས་ལས། དང་པོ་ལ། དངོས་ལན་དང་། སྒྲུབ་
བྱེད་གཉིས་ལས། དང་པོ་ནི། བདེན་མོད་ཀྱི་ཞེས་པས་བསྟན། དེའི་དོན་
ནི། སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་པ་དང་བྱང་
ཆུབ་སེམས་དཔའ་རྒྱལ་བའི་སྲས་སུ་བཞག་པ་གཉིས་མི་འགལ་ཏེ། བྱང་ཆུབ་
སེམས་དཔའ་རྣམས་རང་གི་བདག་རྐྱེན་དུ་གྱུར་པའི་རྒྱལ་བ་འགའ་ཞིག་གིས་
ཆོས་བསྟན་པ་ལས་བྱང་སེམས་སུ་གསར་དུ་སྐྱེས་པས་དེ་རྒྱལ་སྲས་སུ་བཞག་་་
པ་ཡིན་ལ། སངས་རྒྱས་འཕགས་པ་དེ་རྒྱུ་གཉིས་ཀྱིས་བྱང་ཆུབ་སེམས་དཔའ་
ལས་འཁྲུངས་པས་དེ་བྱང་ཆུབ་སེམས་དཔའ་ལས་འཁྲུངས་པར་བཞག་པ་ནི་་
གང་ཞིག །དེ་གཉིས་མི་འགལ་བའི་ཕྱིར། གཉིས་པ་ནི། འོན་ཀྱང་ཞེས་པ་
ནས། འདོམས་པ་ཡིན་ནོ་ཞེས་པའི་བར་གྱིས་བཤད། དེའི་དོན་ནི། སངས་
རྒྱས་འཕགས་པ་དེ་ཁྱད་པར་གཉིས་ཀྱི་སྒོ་ནས་བྱང་ཆུབ་སེམས་དཔའ་ལས་་་་
འཁྲུངས་པ་ཡིན་ཏེ། གནས་སྐབས་ཀྱི་ཁྱད་པར་ལས་དེ་བཞིན་གཤེགས་པའི་
གནས་སྐབས་དེ་བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་དེ་འབྲས་བུ་
ཡིན་པའི་ཕྱིར་( ༡༦ན) དང་། ཡང་དག་པར་འཛིན་དུ་འཇུག་པ་ལས་ཇི་ལྟར་
འཕགས་པ་འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱི་སྔོན་བདག་
ཅག་གི་སྟོན་པ་ཤཱཀྱ་ཐུབ་པ་དང་དེ་ལས་གཞན་པའི་དེ་བཞིན་གཤེགས་པ་་་་་
འགའ་ཞིག་དང་རྒྱུད་ཐ་དད་པའི་བྱང་སེམས་ལ་ཆོས་བསྟན་པ་ལ་བརྟེན་
ནས། དེ་རྣམས་སངས་རྒྱས་འཕགས་པར་འཁྲུངས་པ་མདོ་ལས་གསུངས་པ་
བཞིན་ཡིན་པའི་ཕྱིར། གཉིས་པ་ལ་དངོས་དང༌། བྱང་སེམས་ལ་བསྔགས་པ་
· 31.



པཎ་ཆེན་བདེ་ལེགས་ཉི་མས་མཛད།
མཛད་པའི་དགོས་པའོ། །དང་པོ་ནི། སངས་རྒྱས་འཕགས་པ་བྱང་ཆུབ་སེམས་
དཔའ་ལས་འཁྲུངས་པ་ལུང་གིས་གྲུབ་སྟེ། འཕགས་པ་དཀོན་མཆོག་བརྩེགས་
པའི་མདོ་ལས། འོད་སྲུངས་འདི་ལྟ་སྟེ་ཟླ་བ་ཚེས་པ་ལ་ཕྱག་འཚལ་བ་ལྟར།
ཞེས་སོགས་གསུངས་པའི་ཕྱིར། གཉིས་པ་ནི། དེའི་ཕྱིར་འབྲས་བུ་མཐར་ཐུག་
པ་ཞེས་པ་ནས། བསྔགས་པ་མཛད་པ་ཡིན་ནོ། །ཞེས་པའི་བར་གྱིས་བཤད།
དེའི་དོན་ནི། དཀོན་མཆོག་བརྩེགས་པའི་མདོ་ལས་འོད་སྲུངས་འདི་ལྟ་སྟེ།
ཞེས་སོགས་ཀྱི་བྱང་སེམས་ལ་བསྔགས་པ་བརྗོད་པ་ལ་དགོས་པ་བཞི་ཡོད་དེ།
བྱང་ཆུབ་སེམས་དཔའ་དེ་སངས་རྒྱས་འཕགས་པའི་རྒྱུའི་གཙོ་བོར་རྟོགས་་་་་
པར་བྱ་བ་དང་། རྒྱུ་བྱང་སེམས་ལ་མཆོད་པས་ཀྱང་འབྲས་བུ་སངས་རྒྱས་
འཕགས་པ་ལ་མཆོད་པར་རྟོགས་པར་བྱ་བའི་ཕྱིར་དང་། འབྲས་བུ་ཕུན་སུམ་་
ཚོགས་པ་ངེས་པ་དཔག་ཏུ་མེད་པ་སྟེར་བའི་སྨན་གྱི་ལྗོན་ཤིང་གི་སྡོང་བུ་དོན་
དུ་གཉེར་བ་རྣམས་ཀྱིས་སྨན་གྱི་ལྗོན་ཤིང་གི་མྱུ་གུ་ལ་གཅེས་སྤྲས་བྱེད་དགོས་་
པ་ལྟར། སྟོབས་སོགས་ཀྱི་ཡོན་ཏན་གྱི་འབྲས་བུ་དཔག་ཏུ་མེད་པ་དང་ལྡན་
པའི་སངས་རྒྱས་འཕགས་པ་དོན་དུ་གཉེར་བ་རྣམས་ཀྱིས་རྫོགས་པའི་སངས་་
རྒྱས་ཀྱི་མྱུ་གུ་བྱང་སེམས་ལས་དང་པོ་པ་ལ་གཅེས་སྤྲས་སུ་བྱེད་དགོས་པ་ཤེས་
པར་བྱ་བ་དང༌། བྱང་སེམས་ལ་བསྔགས་པ་བརྗོད་པའི་འཁོར་དེར་ཉེ་བར་
གྱུར་པའི་ཐེག་པ་གསུམ་གྱི་ལམ་ལ་བཀོད་པའི་སེམས་ཅན་གྱི་ཕུང་པོ་ཐེག་པ་་
ཆེན་པོ་ཉིད་ལ་ངེས་པར་སྦྱར་བར་བྱ་བའི་དགོས་པ་( ༡༦ བ)ཡོད་པའི་ཕྱིར།
བདུན་པ་བྱང་སེམས་ཀྱི་རྒྱུའི་གཙོ་བོ་གསུམ་ངོས་འཛིན་པ་ལ། རྩ་བར་སྙིང་
རྗེའི་སེམས་དང་གཉིས་སུ་མེད་བློ་དང་། །ཞེས་སོགས་དང་། རང་འགྲེལ་ལས།
ཡང་བྱང་ཆུབ་སེམས་དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། སྙིང་རྗེའི་
སེམས་དང་གཉིས་སུ་མེད་བློ་དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་
རྒྱུ། །ཞེས་བྱ་བ་སྨོས་སོ། །དེ་ལ་སྙིང་རྗེ་ནི་བརྩེ་བ་སྟེ། འདི་ཉིད་དུ་འཆད་
: 32 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པར་འགྱུར་བའི་རྣམ་པ་དང་རང་གི་ངོ་བོ་ཅན་ནོ། །གཉིས་སུ་མེད་པའི་བློ་
ནི་དངོས་པོ་དང༌། དངོས་པོ་མེད་པ་ལ་སོགས་པ་མཐའ་གཉིས་དང་བྲལ་བའི་
ཤེས་རབ་བོ། །བྱང་ཆུབ་ཀྱི་སེམས་ནི། འཕགས་པ་ཆོས་ཀུན་ཏུ་འགྲོ་བའི་
མདོ་ལས། བྱང་ཆུབ་སེམས་དཔས་བྱང་ཆུབ་ཀྱི་སེམས་ལས་ཆོས་ཐམས་ཅད་
ཁོང་དུ་ཆུད་པར་བགྱིའོ། །ཆོས་ཐམས་ཅད་ནི་ཆོས་ནི་དབྱིངས་དང་མཉམ་
པའོ། །བློ་བུར་དུ་བྱུང་བ་མི་གནས་པ་ཆོས་ཐམས་ཅད་ནི་ཤེས་པར་བགྱི་བ་
ཙམ་དང་ཤེས་པ་པོས་སྟོང་པའི་ཕྱིར་ཡོངས་སུ་ཤེས་པར་བགྱི་བ་ཙམ་དུ་བས་་
ན། ཆོས་ཐམས་ཅད་འདི་ལྟ་བུ་འདི་སེམས་ཅན་རྣམས་ཀྱིས་ཁོང་དུ་ཆུད་པར་
བྱའོ་སྙམ་ནས། བྱང་ཆུབ་སེམས་དཔའ་སེམས་གང་བསྐྱེད་པ་འདི་ནི་བྱང་
ཆུབ་སེམས་དཔའི་བྱང་ཆུབ་ཀྱི་སེམས་ཞེས་བགྱིའོ། །ཞེས་སོགས་གསུངས།
དེའི་དོན་ནི། ཁོ་ན་རེ། སངས་རྒྱས་བྱང་ཆུབ་སེམས་དཔའ་ལས་འཁྲུངས་
ཤིང༌། །ཞེས་སངས་རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་
པར་བཤད་ན། བྱང་ཆུབ་སེམས་དཔའ་དེ་རྣམས་ཅིའི་རྒྱུ་ཅན་ཏེ་གང་གི་
འབྲས་བུ་ཡིན་ཞེ་ན། དེའི་ལན་སྟོན་པ་ལ། སྙིང་རྗེའི་སེམས་དང་ཞེས་སོགས་
རྐང་པ་གཉིས་གསུངས། དེའི་དོན་ནི། སྐབས་འདིར་བསྟན་གྱི་བྱང་ཆུབ་
སེམས་དཔའ་དེ་གང་ལས་འཁྲུངས་པའི་རྒྱུ་བཞག་ཏུ་ཡོད་དེ། སྙིང་རྗེ་ཆེན་པོ་
དང༌། དེ་ཁོ་ན་ཉིད་རྟོགས་པའི་བློ་གྲོས་དང༌། སྐབས་འདིར་བསྟན་གྱི་བྱང་
ཆུབ་ཀྱི་སེམས་གསུམ་པོ་དེ་དེའི་རྒྱུའི་གཙོ་བོ་ཡིན་པའི་ཕྱིར། སྙིང་རྗེའི་སེམས་
དང༌། ཞེས་པའི་སྐབས་ནས་དངོས་སུ་བསྟན་པའི་སྙིང་རྗེའི་སེམས་བཞག་ཏུ་
ཡོད་དེ། དང་པོར་ང་ཞེས་བདག་ལ་ཞེན་( ༡ ༧ན）གྱུར་ཅིང་། །ཞེས་སོགས་ཀྱིས་
འཆད་པར་འགྱུར་བའི་སེམས་ཅན་ཐམས་ཅད་སྡུག་བསྔལ་དང་བྲལ་འདོད་་་
ཀྱི་རྣམ་པ་ཅན་གྱི་བརྩེ་བ་སྙིང་རྗེ་ཆེན་པོ་དེ་དེའི་སྐབས་ནས་དངོས་སུ་བསྟན་
པའི་སྙིང་རྗེ་ཡིན་པའི་ཕྱིར། གཉིས་སུ་མེད་བློ་དང་ཞེས་པའི་སྐབས་ནས་
: 33.



པཎ་ཆེན་བདེ་ལེགས་ཉི་མས་མཛད།
དངོས་སུ་བསྟན་པའི་གཉིས་སུ་མེད་པའི་བློ་ཡང་བཞག་ཏུ་ཡོད་དེ། དངོས་
པོ་ཡོད་པ་དེ་རྟག་མཐའ་དང་དངོས་པོ་མེད་པ་དེ་ཆད་པའི་མཐའ་དང་བྲལ་་
བའི་སྟོང་ཉིད་རྟོགས་པའི་ཤེས་རབ་དེ་དེའི་སྐབས་ནས་དངོས་སུ་བསྟན་པའི་
གཉིས་སུ་མེད་པའི་བློ་ཡིན་པའི་ཕྱིར། བྱང་ཆུབ་སེམས་ནི་ཞེས་པའི་སྐབས་
ནས་དངོས་སུ་བསྟན་པའི་བྱང་ཆུབ་སེམས་ཀྱང་བཞག་ཏུ་ཡོད་དེ། ཐེག་ཆེན་
སེམས་བསྐྱེད་ལ་བློ་སྦྱོང་བའི་བྱང་ཆུབ་ཀྱི་སེམས་ལ་རྩོལ་བཅས་ཀྱི་མྱོང་བ་་་་་
ཐོན་པའི་གནས་སྐབས་ཀྱི་རང་གི་གྲོགས་སུ་གྱུར་པའི་གཞན་དོན་དུ་རྫོགས་་་
པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་་་་་
སེམས་ཁྱད་པར་ཅན་དེ་དེའི་སྐབས་ནས་དངོས་སུ་བསྟན་པའི་བྱང་ཆུབ་ཀྱི་་་
སེམས་ཡིན་པའི་ཕྱིར། དེ་ཐེག་ཆེན་སེམས་བསྐྱེད་ཀྱི་དམིགས་རྣམ་གྱི་བློ་་་་
རིགས་རྫོགས་པ་ཡིན་པའི་ཕྱིར། རང་འགྲེལ་ལས། དམ་པའི་ཆོས་ཀྱི་བདུད་རྩི་
རོ་ཕུལ་དུ་བྱུང་བ་འབྱུང་བའི་རྒྱུ་ཕྱིན་ཅི་ལོག་གི་རྟོག་པ་མཐའ་དག་ལོག་པའི་
མཚན་ཉིད་འགྲོ་བ་ཡོངས་ཀྱི་གཉེན་ཉིད་ཀྱི་རང་བཞིན་དུ་གྱུར་པ་སངས་་་་་
རྒྱས་ཉིད་ཡང་དག་པར་ཐོབ་པ་ཡིན་ནོ། །ཞེས་དང༌། འགྲེལ་བཤད་ལས།
གཞན་གྱི་དོན་གྱི་ཆེད་དུ་ཡང་དག་པར་རྫོགས་པའི་བྱང་ཆུབ་ལ་དམིགས་པ་་
མངོན་པར་འདོད་པའི་རང་བཞིན་ཅན་བྱང་ཆུབ་ཏུ་སེམས་བསྐྱེད་པ་བསྟན་་
ཏོ། །ཞེས་དང༌། ཊིཀ་ཆེན་ལས། ཆེད་དུ་བྱ་བ་སེམས་ཅན་ཐམས་ཅད་
ཀྱི་ཆེད་དུ་ཐོབ་བྱ་བླ་ན་མེད་པའི་བྱང་ཆུབ་ཐོབ་པར་འདོད་པ་ཉིད་སེམས་་་་
བསྐྱེད་ཀྱི་མཚན་ཉིད་ཡོངས་སུ་རྫོགས་པར་འདོད་པར་བྱ་ཏེ། འགྲེལ་བཤད་
ལས་ཀྱང་དེ་ལྟར་འབྱུང་བ་ལེགས་ཤིང་མངོན་རྟོགས་རྒྱན་ལས་གསུངས་པ་་་་
དང་། ལུགས་འདི་ལ་མི་འདྲ་བ་མེད་དོ། །ཞེས་གསུངས་པའི་ཕྱིར། （ ༡༧བ） ཡང་
མདོ་ལས། བྱང་ཆུབ་སེམས་དཔས་བྱང་ཆུབ་ཀྱི་སེམས་ལས་ཆོས་ཐམས་ཅད་
ཁོང་དུ་ཆུད་པར་བགྱིའོ། །ཞེས་ཆོས་ཉིད་སེམས་ཅན་ཐམས་ཅད་ཀྱི་ཁོང་དུ་
，34 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཆུད་པར་བྱའོ་སྙམ་པའི་བློ་དེ་ཡང་འདིར་བསྟན་གྱི་ཐེག་ཆེན་སེམས་བསྐྱེད་་་་
ཀྱི་མཚན་ཉིད་ཡོངས་སུ་རྫོགས་པ་མི་འཐད་དེ། དེས་ཐེག་ཆེན་གྱི་སེམས་
བསྐྱེད་ཀྱི་དམིགས་ཡུལ་གཞན་དོན་ལ་དམིགས་ཀྱང་། ཐོབ་བྱ་རྫོགས་པའི་
བྱང་ཆུབ་ལ་མ་དམིགས་པའི་ཕྱིར། འདི་དག་གི་མཐའ་བཅད་པ་ལ། ཁ་ཅིག །
ཊིཀ་ཆེན་ལས། གཞུང་གཞན་དུ་མཆོད་བརྗོད་ཀྱི་ཡུལ་དུ་བཀོད་པའི་ཉན་
རང་གཉིས་མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད་ཅེས་པའི་གཞུང་་་
གཞན་དེ་ཐེག་ཆེན་གྱི་སྡེ་སྣོད་ལ་བྱེད་དེ། ཐེག་དམན་གྱི་སྡེ་སྣོད་ལས་ཉན་
རང་ལ་མཆོད་བརྗོད་མཛད་པའི་ཕྱིར། ཞེས་ཟེར་ན། ཐེག་ཆེན་གྱི་སྡེ་སྣོད་ལས་
ཉན་རང་ལ་མཆོད་བརྗོད་མཛད་པར་ཐལ། ཐེག་ཆེན་གྱི་སྡེ་སྣོད་དུ་གྱུར་པའི་
བྱམས་སྨོན་ལས་ཉན་རང་ལ་མཆོད་བརྗོད་མཛད་པའི་ཕྱིར་ཏེ། བྱམས་སྨོན་
ལས། ཉན་ཐོས་རྣམས་ལ་ཕྱག་འཚལ་ལོ། །ཞེས་གསུངས་པའི་ཕྱིར། གཞན་
ཡང་དམ་བཅའ་དེ་མི་འཐད་དེ། དེའི་སྐབས་ཀྱི་གཞུང་གཞན་དེ་མངོན་་་་་
རྟོགས་རྒྱན་ལ་བྱེད་རིགས་པའི་ཕྱིར་ཏེ། མངོན་རྟོགས་རྒྱན་ནས་ཉན་རང་ལ་
མཆོད་བརྗོད་མཛད་པའི་ཕྱིར། ཉན་ཐོས་ཞི་བ་ཞེས་སོགས་ཀྱིས་ཉན་རང་ལ་
མཆོད་བརྗོད་དོན་གྱིས་མཛད་པའི་ཕྱིར་ཏེ། དེས་ཉན་རང་གི་རྒྱུའི་གཙོ་བོ་
བཞི་ཤེས་ལ་དངོས་སུ་མཆོད་བརྗོད་མཛད་པའི་ཕྱིར། ཁྱབ་སྟེ། རང་འགྲེལ་
ལས། རྒྱུ་ལ་མཆོད་པར་བརྗོད་པས་འབྲས་བུ་ལ་མཆོད་པར་བརྗོད་པ་དོན་
གྱིས་འཕངས་པར་དགོངས་ནས། ཞེས་གསུངས་པའི་ཕྱིར། གཞན་ཡང་།
མངོན་རྟོགས་རྒྱན་དུ་ཉན་རང་ལ་མཆོད་བརྗོད་མཛད་པར་ཐལ། དབུ་མ་
འཇུག་པར་སངས་རྒྱས་བྱང་སེམས་ལ་མཆོད་བརྗོད་མཛད་པའི་ཕྱིར། ཉན་
ཐོས་སངས་རྒྱས་འབྲིང་རྣམས་ཞེས་སོགས་ཀྱིས་དེ་ལ་མཆོད་བརྗོད་མཛད་་་་་
པའི་ཕྱིར་ཏེ། དེས་དེ་ལ་དོན་གྱིས་མཆོད་བརྗོད་མཛད་པའི་ཕྱིར་ཏེ། དེས་
དེ་རྣམས་( ༡ ༨ ན）ཀྱི་རྒྱུའི་གཙོ་བོ་སྙིང་རྗེ་ཆེན་པོ་ལ་དངོས་སུ་མཆོད་བརྗོད་་་་
• 35 •



པཎ་ཆེན་བདེ་ལེགས་ཉི་མས་མཛད།
མཛད་པའི་ཕྱིར་ཏེ། ཁྱབ་སྟེ། རང་འགྲེལ་ལས། རྒྱུ་ལ་མཆོད་པར་བརྗོད་པས་
ཞེས་སོགས་གསུངས་པའི་ཕྱིར། ཁ་ཅིག །ཉན་ཐོས་སངས་རྒྱས་འབྲིང་རྣམས་
ཐུབ་དབང་སྐྱེས། །ཞེས་པའི་སྦྱོར་བ་ལ། ཉན་ཐོས་དགྲ་བཅོམ་པ་དང་སངས་
རྒྱས་འབྲིང་པོ་སྟེ་རང་རྒྱལ་དགྲ་བཅོམ་པ་རྣམས་ཆོས་ཅན། ཐུབ་པའི་དབང་
པོའི་གསུང་ལས་སྐྱེས་པ་ཡིན་ཏེ། ཐུབ་དབང་གིས་རྟེན་འབྲེལ་ཟབ་མོའི་ཆོས་
བསྟན་པ་ལས་སྐྱེས་པའི་ཕྱིར། ཞེས་ཟེར་ན། རང་རྒྱལ་དགྲ་བཅོམ་པ་དེ་སངས་
རྒྱས་འབྲིང་པོ་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཉན་
ཐོས་དགྲ་བཅོམ་པ་དེ་སངས་རྒྱས་ཆུང་ངུ་ཡིན་པར་ཐལ། འདོད་པའི་ཕྱིར།
འདོད་ན། སངས་རྒྱས་ལ་ཆུང་འབྲིང་ཆེན་པོའི་དབྱེ་བ་འཐད་པར་ཐལ་ལོ། །
འདོད་མི་ནུས་ཏེ། སངས་རྒྱས་ཀྱི་སྤངས་རྟོགས་ལ་མཐོ་དམན་མེད་པའི་ཕྱིར།
གཞན་ཡང་རང་རྒྱལ་དགྲ་བཅོམ་པ་ཆོས་ཅན། སངས་རྒྱས་ཡིན་པར་ཐལ།
སངས་རྒྱས་འབྲིང་པོ་ཡིན་པའི་ཕྱིར། ཁྱབ་སྟེ། ཐེག་པ་འབྲིང་པོ་ཡིན་ན་ཐེག་
པ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ཡུམ་འབྲིང་པོ་ཡིན་ན་ཡུམ་ཡིན་
དགོས་པར་ཐལ། ཐེག་པ་ལ་དེའི་ཕྱིར། ཁྱབ་པ་འགྲིག་ཟེར་ན། མི་མཚུངས་སོ། །
འདོད་ན། ཡུམ་འབྲིང་པོ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་
པའི་ཕྱིར་ཏེ། ཡུམ་རྒྱས་འབྲིང་བསྡུས་གསུམ་ཡོད་པའི་ཕྱིར། འདོད་མི་ནུས་ཏེ།
རྗོད་བྱེད་ཀྱི་སྒྲ་ཡིན་པའི་ཕྱིར་ཏེ། ཤེར་ཕྱིན་གྱི་མདོ་ཡིན་པའི་ཕྱིར། ཁ་ཅིག །
རང་རྒྱལ་དགྲ་བཅོམ་པ་ལ་དེ་ཁོ་ན་ཉིད་རྟོགས་པ་འབྲིང་པོ་ཞེས་བརྗོད་པའི་
རྒྱུ་མཚན་ཡོད་དེ། དེ་ཉན་ཐོས་ལས་དེ་ཁོ་ན་ཉིད་རྟོགས་ཚུལ་ལྷག །བྱང་
སེམས་ལས་དེ་ཁོ་ན་ཉིད་རྟོགས་ཚུལ་དམན་པའི་ཕྱིར། ཞེས་ཟེར་བ་མི་འཐད་
དེ། ཉན་ཐོས་དེ་རྟོགས་འབྲིང་རྣམས་ཐུབ་དབང་སྐྱེས་ཞེས་པ་འདིས་རང་
རྒྱལ་དགྲ་བཅོམ་པས་དེ་ཁོ་ན་ཉིད་རྟོགས་ཚུལ་ཉན་ཐོས་ལས་ལྷག་ཅིང་། ཡང་
དག་པར་རྫོགས་པའི་སངས་རྒྱས་ལས་དམན་པར་བསྟན་( ༡ ༨ བ)པའི་ཕྱིར་ཏེ།
·36 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རང་འགྲེལ་ལས། ཡང་དག་པར་རྫོགས་པའི་སངས་རྒྱས་ལས་དམན་པའི་ཕྱིར་
ན་འབྲིང་ངོ༌། །ཞེས་གསུངས་པའི་ཕྱིར། གཞན་ཡང་། རང་འགྲེལ་ལས།
བྱང་ཆུབ་སེམས་དཔའ་རྣམས་ལས་དམན་པའི་ཕྱིར་ན་འབྲིང་ངོ༌། །ཞེས་སྨོས་
རིགས་པར་ཐལ། ཁྱོད་ཀྱིས་རང་རྒྱལ་དགྲ་བཅོམ་པ་དེ་ཁོ་ན་ཉིད་རྟོགས་པ་
འབྲིང་དུ་བརྗོད་ཚུལ་དེ་འཐད་པའི་ཕྱིར། རང་རེས་ཉན་རང་གི་རྒྱུད་ལ་
བསོད་ནམས་དང་ཡེ་ཤེས་ཀྱི་ཚོགས་གཉིས་ཡོད་བྱས་པ་ལ། ཁོ་ན་རེ། རང་
རྒྱལ་དགྲ་བཅོམ་པའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཡོད་པར་་་་
ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། རང་འགྲེལ་ལས།
བསོད་ནམས་དང་ཡེ་ཤེས་ཀྱི་ཚོགས་དང་ཐུགས་རྗེ་ཆེན་པོ་དང༌། རྣམ་པ་
ཐམས་ཅད་མཁྱེན་པ་ལ་སོགས་པ་མེད་པས་རྫོགས་པའི་སངས་རྒྱས་རྣམས་་་་
ལས་དམན་པའི་ཕྱིར་ན་འབྲིང་ངོ༌། །ཞེས་གསུངས་པའི་ཕྱིར་ན། མ་ཁྱབ་སྟེ།
རང་རྒྱལ་དགྲ་བཅོམ་པའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་
གོམས་པ་མཐར་ཕྱིན་པ་མེད་པ་ལུང་དེའི་དོན་ཡིན་པའི་ཕྱིར་ཏེ། ལུང་དེ་རང་
རྒྱལ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལས་དམན་པའི་རྒྱུ་
མཚན་འཆད་བྱེད་ཀྱི་གཞུང་ཡིན་པའི་ཕྱིར། ཁོ་ན་རེ། རང་རྒྱལ་དགྲ་བཅོམ་
པའི་རྒྱུད་ཀྱི་བསོད་ནམས་ཀྱི་ཚོགས་ཆོས་ཅན། རང་འབྲས་གཟུགས་སྐུའི་ཐུན་
མོང་མ་ཡིན་པའི་ལག་རྗེས་འཇོག་བྱེད་ཡིན་པར་ཐལ། སེམས་ཅན་གྱི་རྒྱུད་ཀྱི་
བསོད་ནམས་ཀྱི་ཚོགས་ཡིན་པའི་ཕྱིར། ཁྱབ་སྟེ། བསོད་ནམས་ཞེས་བྱའི་
ཚོགས་ཀྱང་དེ་དག་ཉིད། །སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ། །ཞེས་
གསུངས་པའི་ཕྱིར་ན་མ་ཁྱབ་སྟེ། དེ་ཐེག་ཆེན་སློབ་པའི་རྒྱུད་ཀྱི་བསོད་ནམས་
ཀྱི་ཚོགས་དེ་དེ་ཡིན་པ་ལུང་དེའི་དོན་ཡིན་པའི་ཕྱིར། གཞན་ཡང་རང་རྒྱལ་
དགྲ་བཅོམ་པའི་རྒྱུད་ལ་ཚོགས་གཉིས་ཡོད་པར་ཐལ། རང་རྒྱལ་དགྲ་བཅོམ་
པས་བསྐལ་ཆེན་བརྒྱར་ཚོགས་གཉིས་བསགས་པའི་ཕྱིར། ཁ་ཅིག །བསེ་རུ་ལྟ་
，37 •



པཎ་ཆེན་བདེ་ལེགས་ཉི་མས་མཛད།
བུའི་རང་རྒྱལ་གྱིས་བསྐལ་ཆེན་བརྒྱར་ཚོགས་གཉིས་གསོག་ཀྱང་། རང་རྒྱལ་
དགྲ་བཅོམ་( ༡༩ན）པ་ལ་དེས་མ་ཁྱབ་སྟེ། ཚོགས་སྤྱོད་ཀྱི་རང་རྒྱལ་རྣམས་ཀྱིས་
ཚོགས་གསོག་པ་ལ་ངེས་པ་མེད་པའི་ཕྱིར། ཞེས་ཟེར་བ་མི་འཐད་དེ། རང་
རྒྱལ་དགྲ་བཅོམ་ཡིན་ན་བསྐལ་ཆེན་བརྒྱར་ཚོགས་གཉིས་བསགས་པས་ཁྱབ་་་
པའི་ཕྱིར། དྲིན་ལན་གསབ་པའི་མདོ་ལས། རང་སངས་རྒྱས་རྣམས་ནི་བསྐལ་
པ་ཆེན་པོ་བརྒྱས་ཚར་ཕྱིན་པར་འགྱུར་རོ། །ཞེས་དང༌། མཛོད་ལས། བསེ་རུ་
བསྐལ་པ་བརྒྱ་ཡི་རྒྱུ། །ཞེས་གསུངས་པའི་ཕྱིར། གཞན་ཡང་། ཉན་རང་གི་རྒྱུད་
ལ་ཚོགས་གཉིས་ཡོད་པར་ཐལ། དེའི་རྒྱུད་ལ་ཚོགས་གཉིས་ཕལ་པ་ཡོད་པའི་
ཕྱིར། ཊཱིཀ་ཆེན་ལས། དོན་དེ་མ་ཚང་བ་གཉིས་ནི་ཚོགས་ཕལ་པའོ། །ཞེས་
གསུངས་པའི་ཕྱིར། གཞན་ཡང༌། རང་རྒྱལ་དགྲ་བཅོམ་པ་ཡིན་ན་བསྐལ་
པ་ཆེན་པོ་བརྒྱར་ཚོགས་གཉིས་བསགས་པས་ཁྱབ་པར་ཐལ། བསྐལ་ཆེན་
བརྒྱར་ཚོགས་གཉིས་ལ་གོམས་པར་བྱས་པ་དེ་རང་རྒྱལ་ཉན་ཐོས་ལ་ཁྱད་་་་་
པར་འཕགས་པའི་འཕགས་ཆོས་ཡིན་པའི་ཕྱིར་ཏེ། ཊིཀ་ཆེན་ལས། གོང་དུ་
འཕེལ་བ་ནི། ལམ་གྱི་སྒྲོད་པ་གོང་ནས་གོང་དུ་ཇེ་བཟང་དུ་འགྲོ་བའོ། །དེ་ཡང་
བསྐལ་པ་བརྒྱར་བསོད་ནམས་དང་ཡེ་ཤེས་ལ་གོམས་པ་ལྷུར་ལེན་པ་ཡིན་གྱི།
ཉན་ཐོས་ལྟར་ལམ་ལ་གོམས་པ་སྲིང་མི་ནུས་པ་མ་ཡིན་པའོ། །ཞེས་གསུངས་
པའི་ཕྱིར། ཁོ་ན་རེ་སྤང་བྱ་གཅིག་ཆར་བའི་རྒྱུན་ཞུགས་ཚེ་ཕྱི་མ་དེ་ཉིད་ལ་
རང་རྒྱལ་ལམ་དུ་འཇུག་པ་མེད་པ་ཡིན་པར་ཐལ། རང་རྒྱལ་དགྲ་བཅོམ་པའི་
འབྲས་བུ་ཐོབ་པ་ལ་བསྐལ་ཆེན་བརྒྱར་ཚོགས་ག སོགས་དགོས་པའི་ཕྱིར།
རྟགས་ཁས། འདོད་ན། ཀུན་བཏུས་ལས། སངས་རྒྱས་འབྱུང་བ་མེད་ན་རང་
རྒྱལ་བར་འགྱུར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ན།
སྐྱོན་མེད་དེ། སྐབས་འདིར་ཉན་ཐོས་འཕགས་པ་རང་རྒྱལ་ལམ་དུ་འཇུག་པ་
སོགས་ཀྱི་རྣམ་གཞག་ཁས་མི་ལེན་པའི་ཕྱིར། དེ་ལྟར་མ་ཡིན་ན་ཉན་ཐོས་སློབ་
•38 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ་དང་རང་རྒྱལ་སློབ་པའི་སྤང་བྱའི་གཙོ་བོ་ལ་སྤོང་དཀའ་སླའི་ཁྱད་པར་་་་་
ཡོད་པར་ཐལ། ཉན་ཐོས་འཕགས་པ་རང་རྒྱལ་ལམ་དུ་འཇུག་པ་ཡོད་པའི་
ཕྱིར། འདོད་མི་ནུས་ཏེ། དེ་གཉིས་ཀས་བདེན་འཛིན་སྤང་བྱའི་གཙོ་བོར་བྱེད་
（ ༡༩ བ）པའི་ཕྱིར། ཁོ་ན་རེ། མདོ་སྡེ་རྒྱན་ལས། ཉན་ཐོས་མ་ངེས་རྣམ་གཉིས་
དེ། །ཐེག་དོན་མཐོང་དང་མ་མཐོང་དང་། །དོན་མཐོང་འདོད་ཆགས་བྲལ་བ་
དང༌། །འདོད་ཆགས་བྲལ་མིན་འདི་དམན་པའོ། །ཞེས་གསུངས་པ་མི་འཐད་
པར་ཐལ། ཉན་ཐོས་འཕགས་པ་རང་རྒྱལ་ལམ་དུ་འཇུག་པ་མེད་པའི་ཕྱིར་ན།
མ་ཁྱབ་སྟེ། ཐེག་པ་གསུམ་པོ་གང་རུང་གི་མཐོང་ལམ་ཐོབ་ནས་རང་ལམ་དུ་
རིགས་ངེས་པ་ཡིན་ཏེ། དཔེར་ན་སྔགས་ཀྱི་སྐབས་སུ་ས་དང་པོ་ཐོབ་ནས་ཕར་
ཕྱིན་ཐེག་པའི་རང་ལམ་དུ་རིགས་ངེས་པ་ཐོབ་པས། ས་དང་པོ་ཐོབ་ནས་ས་
བཅུ་པ་མ་ཐོབ་པའི་བར་ལ་བྱང་ཆུབ་སེམས་དཔའ་སྔགས་ལམ་དུ་མི་འཇུག་་་
པར་བཤད་པ་བཞིན་ནོ། །ཁོ་ན་རེ། ཚོགས་སྤྱོད་ཀྱི་རང་རྒྱལ་མེད་པར་ཐལ།
ཉན་ཐོས་ཀྱི་རྟོགས་པ་སྔོན་དུ་སོང་བའི་རང་རྒྱལ་མེད་པའི་ཕྱིར་ན་མ་ཁྱབ་སྟེ།
དེ་མེད་པར་ཐལ། རང་རྒྱལ་ཚོགས་ལམ་པ་ཡིན་ན་དང་པོ་ཉིད་ནས་རང་རྒྱལ་
ལམ་དུ་རིགས་ངེས་པས་ཁྱབ་པའི་ཕྱིར། རྟགས་གྲུབ་སྟེ། སོ་སོ་སྐྱེ་བོ་རྣམས་
དང་གསུང་སྐྱེས་དང༌། །རང་བྱང་ཆུབ་ལ་བདག་ཉིད་ངེས་རྣམས་དང་། །ཞེས་
རང་རྒྱལ་ལ་བདག་ཉིད་ངེས་ཞེས་པའི་ཚིག་སྨོས་པ་ལ་དགོས་པ་ཡོད་པའི་་་་་
ཕྱིར། དེ་ནས་ཚོགས་སྤྱོད་ལ་ཉན་ཐོས་སྔོན་སོང་བཤད་པ་དང་། རང་རྒྱལ་
གསུམ་ཚོགས་གསོག་ཚུལ་གྱི་ཁྱད་པར་མི་མཐུན་པ་སོགས་རྣམ་བཤད་སྙིང་པོ་
རྒྱན་སོགས་ལས་གསུངས་པ་ནི། རང་རྒྱུད་པ་མན་ཆད་ཀྱི་ལུགས་ཡིན་གྱི།
སྐབས་འདིར་སྒྲ་ཇི་བཞིན་དུ་ཁས་མི་ལེན་ནོ། །གཞན་ཡང་། རང་རྒྱལ་ཚོགས་
ལམ་པ་ཡིན་ན་དང་པོ་ཉིད་ནས་རང་རྒྱལ་དུ་རིགས་ངེས་པས་ཁྱབ་པར་ཐལ།
དེ་ཡིན་ན་གནས་སྐབས་རང་རྒྱལ་དུ་རིགས་ངེས་པས་ཁྱབ་པའི་ཕྱིར། བཞི་
· 39 .



པཎ་ཆེན་བདེ་ལེགས་ཉི་མས་མཛད།
བརྒྱ་པ་ལས། དེ་ཉིད་ཤེས་པས་གལ་ཏེ་འདིར། །ཞེས་སོགས་གསུངས་པའི་
ཕྱིར། རྗེ་སངས་རྒྱས་གཉིས་པ་ལ་ལོག་པར་ལྟ་བ་ཁ་ཅིག་ན་རེ། སྒྲ་བཤང་
སྔ་མའི་དོན་ལ་མཁས་པ་ཁ་ཅིག་སྒྲ་བཤད་འདི་གཟུགས་མེད་ཀྱི་ཉན་ཐོས་་་་
སོགས་འགའ་ཞིག་ལ་མེད་ཀྱང་སྐྱོན་མེད་དེ། སྒྲ་དངོས་མིང་དུ་འཇུག་པ་ལ་་
སྒྲ་བཤད་པའི་རྒྱུ་མཚན་ཡོད་པས་མ་ཁྱབ་པ་ནི་དཔེར་ན་སྐམ་ལས་སྐྱེས་པའི་ ་
པདྨ་ལ་མཚོ་སྐྱེས་ཀྱི་སྒྲ་བཤད་དངོས་མིང་དུ་འཇུག་པ་བཞིན་ ༢༠ ན）ནོ། །
ཞེས་གསུངས་པ་མི་འཐད་དེ། གཟུགས་མེད་ཀྱི་ཉན་ཐོས་རྣམས་ཀྱང་སྔར་
འདོད་པའི་རྟེན་ལ་མཐོང་ལམ་ཐོབ་པས་ཁྱབ་ལ། མཐོང་ལམ་དེ་ཡང་དག་
པའི་གདམས་ངག་ཉན་པའི་འབྲས་བུ་ཡིན་པས་དེ་ཐོབ་པའི་ཚེ་དེ་གཞན་ལ་་་
ཐོས་པར་བྱེད་པའི་ཚིག་འདུལ་བ་ལུང་ལས་མང་དུ་གསུངས་པའི་ཕྱིར་རོ། །
གཞན་དུ་ན་ཉན་ཐོས་དགྲ་བཅོམ་པ་འགྲོ་འཆག་ཉལ་འདུག་སྤྱོད་ལམ་བྱེད་་་
པའི་ཚེ་སྒྲ་བཤད་འདི་མེད་ཀྱང་ཞེས་པའི་དོགས་པ་ཡང་གཅོད་དགོས་པར་་་་་
འགྱུར་རོ། །འདི་ལྟར་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་
པ་ནི། མཚོན་པ་ཙམ་མོ་ཞེས་ཟེར་ན། གཟུགས་མེད་ཀྱི་ཉན་ཐོས་དགྲ་བཅོམ་
པ་ཆོས་ཅན། ཁྱོད་ཡང་དག་པའི་གདམས་ངག་གཞན་ལ་ཉན་ནས་བསྒོམ་
པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན་དོན་དེ་གཞན་ལ་ཐོས་པར་་་་་
བྱེད་པ་ཡིན་པར་ཐལ། ཁྱོད་སྐབས་འདིའི་ཉན་ཐོས་ཀྱི་སྒྲ་བཤད་དུ་ཡོད་པའི་
ཉན་ཐོས་ཡིན་པའི་ཕྱིར། རྟགས་ཁས། ཁྱབ་སྟེ། རང་འགྲེལ་ལས། དེ་ལ་ཡང་
དག་པའི་གདམས་ངག་གི་འབྲས་བུ་ཐོས་པར་བྱེད་པས་ན་ཉན་ཐོས་དགུ་སྟེ།
འདི་ལྟར་བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་བྱ་བ་ལ་
སོགས་པ་འབྱུང་བ་ཡིན་ནོ། །ཞེས་གསུངས་པའི་ཕྱིར། འདོད་ན། གཟུགས་
མེད་ཁམས་ན་གདམས་ངག་སྨྲ་བ་ཡོད་པར་ཐལ་ལོ། །འདོད་པའི་ཕྱིར། གཞན་
ཡང༌། གཟུགས་མེད་ཁམས་པའི་ཉན་ཐོས་དགྲ་བཅོམ་པ་དེ། དེ་ལ་ཡང་
• 40 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དག་པའི་ཞེས་པ་ནས་འདི་ལས་སྲིད་པ་གཞན་མི་ཤེས་སོ་ཞེས་པའི་བར་གྱི་་་་
ཉན་ཐོས་ཀྱི་སྒྲ་བཤད་དུ་ཡོད་པའི་ཉན་ཐོས་མ་ཡིན་པར་ཐལ། གཟུགས་མེད་
ཁམས་པའི་ཉན་ཐོས་དགྲ་བཅོམ་པའི་འབྲས་བུ་དེ་གཞུང་དེའི་སྐབས་ནས་་་་
དངོས་སུ་བསྟན་པའི་གཞན་ལ་ཐོས་པར་བྱེད་རྒྱུའི་ཡང་དག་པའི་གདམས་་་་
ངག་གི་འབྲས་བུ་མ་ཡིན་པའི་ཕྱིར་ཏེ། ཁྱེད་རང་གི་འདི་ལྟར་བྱ་བ་བྱས་སོ། །
འདི་ལས་སྲིད་པ་གཞན་མི་ཤེས་སོ། །ཞེས་པ་མཚོན་པ་ཙམ་མོ། །ཞེས་བཀོད་པ་
ལ་དགོས་པ་ཡོད་པའི་ཕྱིར། འཁོར་གསུམ། གཞན་ཡང་། གཟུགས་མེད་ཀྱི་
ཉན་ཐོས་དགྲ་བཅོམ་པ་ལ་ཐོས་སྒྲོགས་ཀྱི་སྒྲ་བཤད་དུ་ཡོད་པར་( ༢༠ བ) ཐལ།
དེ་ལ་ཉན་ཐོས་ཀྱི་སྒྲ་བཤད་དུ་ཡོད་པའི་ཕྱིར། རྟགས་ཁས། འདོད་ན། དེ་ཆོས་
ཅན། འབྲས་བུའི་མཆོག་གམ་བླ་ན་མེད་པའི་སངས་རྒྱས་ཀྱི་ལམ་སངས་རྒྱས་
རྣམས་ལས་ཐོས་ནས་དེ་དོན་དུ་གཉེར་བ་རྣམས་ལ་སྒྲོགས་པར་བྱེད་པ་ཡིན་་་
པར་ཐལ། ཁྱོད་ཐོས་སྒྲོགས་ཀྱི་སྒྲ་བཤད་དུ་ཡོད་པའི་ཉན་ཐོས་ཡིན་པའི་ཕྱིར།
ཁྱབ་སྟེ། རང་འགྲེལ་ལས། འབྲས་བུའི་མཆོག་གམ་བླ་ན་མེད་པ་ཡང་དག་པར་
རྫོགས་པའི་སངས་རྒྱས་ཀྱི་ལམ་དེ་བཞིན་གཤེགས་པ་རྣམས་ལས་ཐོས་ནས་དེ་
དོན་དུ་གཉེར་བ་རྣམས་ལ་སྒྲོགས་པར་བྱེད་པས་ན་ཉན་ཐོས་དག་སྟེ། ཞེས་
སོགས་གསུངས་པའི་ཕྱིར། གཞན་ཡང་། ཁྱོད་ཀྱིས་གཟུགས་མེད་ཁམས་པའི་
ཉན་ཐོས་དགྲ་བཅོམ་པའི་སྒྲ་བཤད་དེ་འབྲེལ་མེད་ཡིན་ཏེ། དེ་ལ་ཉན་ཐོས་ཀྱི་
སྒྲ་བཤད་དུ་ཡོད་དེ། དེའི་ཚེ་སྔ་མ་ཉན་ཐོས་ཀྱི་སྒྲ་བཤད་དུ་ཡོད་པའི་ཕྱིར་
ཞེས་པར་སོང་འདུག་པའི་ཕྱིར། ཡང་ཁོ་ན་རེ། ཏ་ཏཱ་བུད་དྷ་ཞེས་པའི་སྒྲ་
གང་ཟག་གསུམ་ཆར་ལ་འཇུག་པར་འཆད་པ་ལྟར་ལེགས་ཏེ། ཏ་ཏཱ་ནི་དེ་ཁོ་
ན་ཉིད་དོ། །བུད་དྷ་ཁོང་དུ་ཆུད་པ་ལའོ། །ཞེས་སོགས་གསུངས་པའི་ཕྱིར།
ཞེས་འབྱུང་བ་ལྟར་དེ་ཉིད་རྟོགས་པ་བུད་དྷའི་སྒྲའི་དོན་དུ་བྱས་པའི་ཚེ་དོན་
དེ་གང་ཟག་གསུམ་ག་ལ་ཡོད་པས་དེ་ཉིད་རྟོགས་པའི་སྒྲས་རང་སངས་རྒྱས་་་
• A1.



པཎ་ཆེན་བདེ་ལེགས་ཉི་མས་མཛད།
ཀྱང་བསྙད་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་རོ། །སྤྱིར་བུད་དྷའི་སྒྲ་
སངས་རྒྱས་ལ་བསྒྱུར་དུ་ཡོད་ཀྱང་། སྐབས་འདིར་མི་འཚམ་མོ། །བུད་དྷའི་སྒྲ་
ནི་པདྨ་འདབ་མ་རྒྱས་པ་དང་། གཉིད་སད་པ་ལ་ཡང་འཇུག་པར་བཤད་པས་
སངས་རྒྱས་ཁོ་ན་ལ་བསྒྱུར་མི་དགོས་སོ། །ཞེས་ཟེར་རོ། །དེ་དག་ནི་མི་འཐད་
དེ། བུད་དྷ་ཁོང་དུ་ཆུད་པར་འཆད་པའི་ཚེ་མ་རིག་པའི་གཉིད་སད་པ་དང་
ཤེས་བྱ་ལ་བློ་རྒྱས་པ་གཉིས་ཀྱི་ནང་ནས་ཕྱི་མ་ཡིན་པས། དེ་ཁོ་ན་ཉིད་ལ་བློ་
རྒྱས་པར་ཞེས་པར་འགྱུར་ལ་དགྲ་བཅོམ་འོག་མ་གཉིས་ལ་ཡོད་ན། ཉན་རང་
གི་དེ་ཁོ་ན་ཉིད་རྒྱས་པར་མ་རྟོགས་པར་གསུངས་ཤིང་། རང་ཉིད་ཀྱིས་ཀྱང་
ཁས་བླངས་པ་དང་འགལ་བའི་ཕྱིར་དང་། དེ་ཉིད་རྟོགས་པའི་སྒྲས་རང་
སངས་རྒྱས་ཀྱང་བསྙད་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་རོ་ཞེས་པ་ནི།
ཉན་( ༢༡ ན）ཐོས་དེ་ཉིད་རྟོགས་འབྲིང་སངས་རྒྱས་སྐྱེས། ཞེས་ཟེར་རྒྱུ་ཡིན་པ་
ལ་སངས་རྒྱས་སུ་བསྒྱུར་རོ་ཞེས་སུན་འབྱིན་དགོས་པར་མཚུངས་པའི་ཕྱིར་་་
དང་། སྤྱིར་བུད་དྷའི་སྒྲ་སངས་རྒྱས་ལ་བསྒྱུར་དུ་ཡོད་ཀྱང་སྐབས་འདིར་མི་
འཚམ་མོ། །ཞེས་པ་ནི། སྐབས་འདིར་སངས་རྒྱས་འབྲིང་གི་སྒྲ་བཤད་མི་
འཚམས་པར་ཁས་ལེན་དགོས་པའི་ཕྱིར་དང་། བུད་དྷའི་སྒྲ་པདྨ་འདབ་མ་
རྒྱས་པ་དང་གཉིད་སད་པ་ལ་འཇུག་པར་བཤད་པ་ཉིད་ཀྱི་སངས་རྒྱས་ཁོ་ན་་
ལ་བསྒྱུར་དགོས་པར་གྲུབ་པའི་ཕྱིར། མ་རིག་གཉིད་ལས་སངས་ཕྱིར་དང༌། །
ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། །དེ་འདིར་
སངས་རྒྱས་ཞེས་བྱའོ། །ཞེས་གསུངས་པའི་ཕྱིར། དགག་པ་དང་པོ་དེ་མི་འཐད་
དེ། ཏ་ཏཱ་བུད་དྷའི་སྒྲ་དེ་ཁོ་ན་ཉིད་ཁོང་དུ་ཆུད་པ་ལ་བསྒྱུར་ཞིང༌། ཉན་རང་
ལ་དེ་ཁོ་ན་ཉིད་ཁོང་དུ་ཆུད་པ་ཡོད་ན། ཉན་རང་ལ་དེ་ཁོ་ན་ཉིད་ལ་བློ་རྒྱས་
པ་ཡོད་མི་དགོས་པའི་ཕྱིར། ཁྱོད་རང་གི་རང་ལུགས་འཆད་པ་དགྲ་བཅོམ་
འོག་མ་གཉིས་ལ་སངས་རྒྱས་ཀྱི་སྒྲ་བཤད་དུ་ཡོད་དེ། དེ་གཉིས་ཉོན་མོངས་
，42 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཅན་གྱི་མ་རིག་པའི་གཉིད་ལས་སངས་པ་ཡོད་པའི་ཕྱིར། ཞེས་ཟེར་བ་མི་
འཐད་དེ། སངས་རྒྱས་ཀྱི་སྒྲ་བཤད་ཚང་བ་ལ་སངས་པ་དང་རྒྱས་པ་གཉིས་ཀ་
མི་དགོས་པར་ཐལ། ཐེག་པ་འབྲིང་པོའི་དགྲ་བཅོམ་ལ་རྒྱས་པའི་སྒྲ་བཤད་དུ་
མེད་ཀྱང་། དེ་ལ་སངས་རྒྱས་ཀྱི་སྒྲ་བཤད་ཚང་བའི་ཕྱིར། རྟགས་དང་པོ་
རང་ཉིད་ཀྱིས་སྐྱབས་འགྲོ་བདུན་ཅུའི་ལུང་ཤེས་བྱེད་དུ་དྲངས་པ་ལ་དངོས།
གཞན་ཡང་བྱང་སེམས་ས་བརྒྱད་པ་པ་ལ་སངས་རྒྱས་ཀྱི་སྒྲ་བཤད་དུ་ཡོད་་་་
པར་ཐལ། དེ་ལ་སངས་པའི་སྒྲ་ཡང་བཤད་དུ་ཡོད། རྒྱས་པའི་སྒྲ་བཤད་ཀྱང་
བཤད་དུ་ཡོད་པའི་ཕྱིར། དང་པོ་དེར་ཐལ། དེ་ཉོན་མོངས་ཅན་གྱི་མ་རིག་
པའི་གཉིད་ལས་སངས་པའི་ཕྱིར། ཁྱབ་པ་ཁས། གཉིས་པ་གྲུབ་སྟེ། དེ་དེ་ཁོ་ན་
ཉིད་ལ་བློ་རྒྱས་པའི་ཕྱིར། རྩ་བར་འདོད་ན། དེ་ཆོས་ཅན། ཤེས་སྒྲིབ་སྤངས་
པར་ཐལ། ཁྱོད་ལ་སངས་རྒྱས་ཞེས་པའི་སྒྲ་བཤད་དུ་ཡོད་པའི་ཕྱིར། ཁོ་ན་
རེ། དེང་སང་གི་འཇུག་གཞུང་རྣམས་སུ་ཉན་ཐོས་སངས་( ༢ ༡ བ)རྒྱས་འབྲིང་
རྣམས་ཐུབ་དབང་སྐྱེས། ཞེས་འབྱུང་བ་མི་འཐད་པར་ཐལ། སྐབས་འདིར་
ཉན་ཐོས་དེ་ཉིད་རྟོགས་འབྲིང་ཐུབ་དབང་སྐྱེས། ཞེས་བསྒྱུར་རིགས་པའི་ཕྱིར་
ན་མ་ཁྱབ་སྟེ། ལོ་ཙྪ་བ་ཉི་མ་གྲགས་ནག་ཚོ་ལོ་ཙྪ་བ་སོགས་ཀྱིས། ཉན་ཐོས་
སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་བསྒྱུར་ཞིང་། ཕྱིས་ཀྱི་ལོ་ཙྪ་
བ་གྲགས་རྒྱལ་སོགས་ཀྱིས་ཉན་ཐོས་དེ་ཉིད་རྟོགས་འབྲིང་ཞེས་ཚིག་དོན་ལ་་་་
དཔྱད་ནས་བསྒྱུར་བ་འགྱུར་དག་པ་རྗེ་ཉིད་ཀྱིས་ཞལ་གྱིས་བཞེད་པའི་ཕྱིར།
དཔེར་ན། སྔོན་གྱི་ལོ་ཙྪ་བ་ཆེན་པོ་དག་གིས་བསྒྱུར་བའི་སྔ་འགྱུར་རྣམས་
ལ་ཕྱིས་ཀྱི་ལོ་ཙཱ་བ་རྣམས་ཀྱིས་འགྱུར་མཛད་དེ་འགྱུར་དག་པ་མང་དུ་ཡོད་པ་
བཞིན་ནོ། །དགག་པ་བར་པ་གཉིས་མི་འཐད་དེ། ཉན་ཐོས་དེ་ཉིད་རྟོགས་
འབྲིང་ཐུབ་དབང་སྐྱེས། །ཞེས་པ་འགྱུར་དག་པ་དང༌། རང་རྒྱལ་ལ་སངས་
རྒྱས་འབྲིང་གི་སྒྲ་མི་འཐད་པར་ཊིཀ་ཆེན་དུ་ཞལ་གྱིས་བཞེས་པ་ལ་ཁྱོད་ཀྱིས་་
，43.



པཎ་ཆེན་བདེ་ལེགས་ཉི་མས་མཛད།
གནོད་བྱེད་སྟོན་རྒྱུ་མ་བྱུང་བར། ཁྱེད་ཀྱིས་དེ་ལྟར་ཁས་ལེན་དགོས་ཞེས་
འཕུལ་འདུག་པའི་ཕྱིར། དགག་པ་བཞི་པ་དེ་ཡང་མི་འཐད་དེ། དགག་པ་
འདིའི་དོན་བུད་དྷའི་སྒྲ་སངས་རྒྱས་ཁོ་ན་ལ་འཇུག་སྟེ། དེ་གཉིད་སངས་པ་
དང་པད་འདབ་རྒྱས་པ་ལ་འཇུག་པའི་ཕྱིར། ཞེས་པའི་དོན་དུ་འདུག །འོ་ན་
བུད་དྷའི་སྒྲ་སངས་རྒྱས་ཁོ་ན་ལ་མི་འཇུག་པར་ཐལ། དེ་གཉིད་སངས་པ་དང་
པད་འདབ་རྒྱས་པ་ལ་ཡང་འཇུག་པའི་ཕྱིར། འཁོར་གསུམ། གཞན་ཡ་ང་།
གསལ་བ་དེར་ཐལ། དེ་ཐེག་པ་ཆུང་ངུའི་དགྲ་བཅོམ་གཉིས་ལ་ཡང་འཇུག་
པའི་ཕྱིར། འཁོར་གསུམ། ཡང་ཁོ་ན་རེ། སངས་རྒྱས་འཕགས་པ་བྱང་ཆུབ་
སེམས་དཔའ་ལས་འཁྲུངས་པའི་དོན་ཡོད་དེ། རང་དང་རྒྱུད་གཅིག་ཏུ་གྱུར་
པའི་བྱང་སེམས་ཀྱི་ཉེར་ལེན་དང་། སྤྲུལ་པའི་བྱང་སེམས་ཀྱིས་ལྷན་ཅིག་བྱེད་
རྐྱེན་བྱས་པ་ལས་འཁྲུངས་པའི་ཕྱིར། ཞེས་ཟེར། སྐབས་འདིར་ལྷན་ཅིག་
བྱེད་པའི་རྐྱེན་གྱི་བྱང་སེམས་དེ་བྱང་སེམས་མ་ཡིན་པར་ཐལ། སྤྲུལ་པའི་བྱང་
སེམས་ཞེས་སྨོས་པ་ལ་དགོས་པ་ཡོད་པའི་ཕྱིར། འདོད་ན། རང་འགྲེལ་ལས།
འཇམ་དཔལ་བྱང་ཆུབ་སེམས་དཔར་གྱུར་པ་ཉིད་ཀྱིས། ཞེས་གསུངས་པ་མི་
འཐད་པར་ཐལ་ལོ། །གཞན་ཡང་( ༢ ༢ན）སྐབས་འདིའི་ལྷན་ཅིག་བྱེད་རྐྱེན་གྱི་
བྱང་སེམས་དེ་སངས་རྒྱས་འཕགས་པ་ཡིན་པར་ཐལ། དེ་བྱང་ཆུབ་སེམས་
དཔའ་མ་ཡིན་པའི་ཕྱིར། རྟགས་ཁས། འདོད་ན། སྐབས་འདིར་སངས་རྒྱས་
འཕགས་པ་སངས་རྒྱས་འཕགས་པ་ལས་འཁྲུངས་པའི་ཚུལ་གཅིག་འཆད་་་་་་
རིགས་པར་ཐལ། འདོད་པའི་ཕྱིར། ཡང་ཁོ་ན་རེ། ཁ་ཅིག་དེ་ལྟར་འདི་གསུམ་
གང་གི་རྒྱུར་བཞག་པའི་བྱང་སེམས་དེའི་མ་མཐའི་ཐོག་མ་ལམ་ཞུགས་ཀྱི་་་་་
ཐོག་མ་ལ་བྱེད་དམ་མི་བྱེད། བྱེད་ན་ཐེག་ཆེན་སེམས་བསྐྱེད་དེའི་རྒྱུར་འཇོག་
པ་མི་འཐད་དེ། དེ་ཐོབ་མ་ཐག་བྱང་སེམས་སུ་བཞག་དགོས་པའི་ཕྱིར། མཐའ་
གཉིས་ལ་མི་བརྟེན་པའི་ཡེ་ཤེས་བྱང་སེམས་ཀྱི་རྒྱུར་འཇོག་པ་ཡང་མི་འཐད་་་་
• 44 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ། བྱང་སེམས་རྣམས་ནི་ཐོག་མར་ཀུན་རྫོབ་བྱང་ཆུབ་ཀྱི་སེམས་བསྐྱེད་ནས།
དེའི་འོག་ཏུ་བྱང་སེམས་ཀྱི་སྤྱོད་པ་ཕར་ཕྱིན་དྲུག་ལ་སློབ་པ་ཡིན་པས། དེ་ལྟ་
བུའི་ཤེར་ཕྱིན་ལ་སློབ་པའི་སྐབས་ཉིད་ནས་མཐའ་གཉིས་ལ་མི་བརྟེན་པའི་་་་
ཡེ་ཤེས་ལ་སློབ་པ་ཡིན་པའི་ཕྱིར། མི་བྱེད་ན་ནི་ཟླ་བ་ཚེས་པ་ལྟ་བུའི་བྱང་
སེམས་སུ་བཤད་པ་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་སུ་
བཤད་པ་དང་། འགལ་བར་འགྱུར་རོ་ཞེ་ན། ཞེས་པའི་དོགས་པ་བཀོད་ནས།
ལན་དུ་ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། ཕྱོགས་གཉིས་པ་ནི་ཁས་
མི་ལེན་པའི་ཕྱིར། དང་པོ་ཁས་ལེན་ནོ། །འོན་ཀྱང་སྔར་བཀོད་པའི་སྐྱོན་མེད་
དེ། བྱང་སེམས་ཀྱི་སྔོན་དུ་འགྲོ་རྒྱུའི་སེམས་བསྐྱེད་པ་ནི། སེམས་བསྐྱེད་བསྒོམ་
པའི་སྐབས་ལ་དགོངས་ཀྱི་བསྒོམ་པ་ལ་བརྟེན་ནས་བྱུང་བའི་སེམས་བསྐྱེད་་་་
དངོས་ནི་མ་ཡིན་པའི་ཕྱིར་རོ། །དེ་ཡང་དཔེར་ན་བུར་ཤིང་གི་ཤུན་པའི་རོ་
མྱོང་བ་དང༌། ཤུན་པའི་ནང་གི་རོ་མྱོང་བ་དང་འདྲ་བར་སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཙམ་ནི་ཚིག་རྗེས་འབྲངས་་་
པའི་གོ་བ་ཙམ་ཡིན་པས། བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་སེམས་
བསྐྱེད་ཟེར་ཡང་སེམས་བསྐྱེད་དངོས་ནི་མ་ཡིན་ནོ། །བྱང་ཆུབ་སེམས་སྦྱོང་
བའི་མན་ངག་ཇི་ལྟ་བ་བཞིན་དུ་སྦྱངས་པ་ལ་བརྟེན་ནས་( ༢༢ བ）ཡིད་ལེགས་་
པར་ཁུལ་ཐུབ་པའི་མྱོང་བ་ཁྱད་པར་ཅན་སྐྱེས་པ་ནི། ཤུན་པའི་ནང་གི་བུར་
ཤིང་དངོས་ཀྱི་རོ་དང་འདྲ་བས། སེམས་བསྐྱེད་མཚན་ཉིད་པ་ཡིན་ཏེ། དོན་
འདི་ལ་དགོངས་ནས། ལྷག་བསམ་བསྐུལ་བ་ལས་ཀྱང་། ཇི་ལྟར་ཤུན་པ་དེ་
བཞིན་སྨྲ་བ་དེ། །རོ་ལྟ་བུ་དེ་འདི་ལ་དོན་སེམས་ཡིན། །ཞེས་གསུངས་སོ། །བྱང་
སེམས་ཀྱི་རིགས་ཅན་དབང་པོ་རྣོན་པོས་སྔོན་དུ་དེ་ཁོ་ན་ཉིད་ཀྱི་ལྟ་བ་བཙལ་
ནས་དེ་ནས་སེམས་བསྐྱེད་པ་ཡིན་པས་སྐྱོན་གཉིས་པ་ཡང་མེད་དོ། །ཞེས་
གསུངས་པ་ཡང་འཆད་པར་འགྱུར་རོ། །ཞེས་སྨྲའོ། །དེ་ནི་ཤིན་ཏུ་མི་འཐད་དེ།
• 4 5，



པཎ་ཆེན་བདེ་ལེགས་ཉི་མས་མཛད།
ཇི་སྐད་བཤད་པའི་སྐྱོན་དུ་འགྱུར་བའི་ཕྱིར། ཕྱོགས་གཉིས་པ་ནི་ཁས་མི་ལེན་
ཞེས་པས་ཟླ་བ་ཚེས་པ་ལྟ་བུའི་བྱང་སེམས་དང་། སྨན་གྱི་ལྗོན་ཤིང་གི་མྱུ་གུ་ལྟ་
བུའི་བྱང་སེམས། ལམ་ཞུགས་ཀྱི་བྱང་སེམས་ཐོག་མ་ལ་བྱེད་པར་ཁས་བླངས་
པ་ཡིན་པར་ཐལ། དེ་ནི་ཀླུ་སྒྲུབ་དང་བྱམས་པའི་གཞུང་གཉིས་དང་འགལ་ཏེ།
ཆོས་དབྱིངས་བསྟོད་པར། ཇི་ལྟར་མར་ངོའི་བཅུ་བཞི་ལ། །ཟླ་བ་ཅུང་ཟད་
སྣང་བ་ལྟར། །དེ་བཞིན་མོས་སྤྱོད་བཞུགས་རྣམས་ཀྱི། །ཆོས་ཀྱི་སྐུ་ཡང་ཅུང་
ཟད་སྣང་། །ཇི་ལྟར་ཚེས་པའི་ཟླ་བ་ལ། །རིམ་གྱིས་རིམ་གྱིས་འཕེལ་བ་ལྟར། །
དེ་བཞིན་ས་ལ་ཞུགས་རྣམས་ཀྱིས། །རིམ་གྱིས་རིམ་གྱིས་འཕེལ་བར་མཐོང་། །
ཞེས་ཟླ་བ་ཚེས་པ་ལྟ་བུའི་བྱང་སེམས་ས་དང་པོ་ནས་བཞག་པའི་ཕྱིར་དང་།
རྒྱུད་བླ་མར། ཇི་ལྟར་སྨྱུག་སོགས་རིམས་སྐྱེས་པས། །ས་བོན་ཤུན་པ་གཅོད་པ་
ལྟར། །དེ་བཞིན་དེ་ཉིད་མཐོང་བ་ཡིས། །མཐོང་སྤངས་དག་ནི་རྟོགས་པར་
འགྱུར། །ཞེས་ས་བོན་གྱི་ཤུན་པ་དང་བཅད་ནས་མྱུ་གུ་སྐྱེས་པའི་གནས་སྐབས་
དང༌། །མཐོང་སྤངས་དང་བྲལ་ནས་མཐོང་ལམ་སྐྱེས་པའི་གནས་སྐབས་དཔེ་
དོན་དུ་སྦྱར་བའི་ཕྱིར་རོ། །གཞན་དུ། ནམ་མཁའ་ལྡིང་གི་ཕྲུ་གུ་སྒོ་ངའི་ནང་
ནས་ཕྱིར་ཐོན་པ་དང༌། འཁོར་ལོས་བསྒྱུར་བའི་རྒྱལ་པོའི་སྲས་མངལ་ནས་
ཕྱིར་བཙས་མ་ཐག་པས་མཚོན་པའི་བྱང་སེམས་རྣམས་ཀྱང་ལམ་ཞུགས་ཀྱི་་་་
ཐོག་མའི་བྱང་སེམས་ལ་བྱེད་དགོས་པར་འགྱུར་ཞིང་། དེ་ཡང་འདོད་ན། རང་
ཉིད་ཀྱི་འགྲེལ་བཤད་དུ་ལུང་དེ་གཉིས་ཀྱི་དོན་བརྡ་ལས་བྱུང་བའི་སེམས་་་་་
བསྐྱེད་ལ་( ༢ ༣ ན） འཆད་མོད་ཀྱང་། ལས་དང་པོ་བ་དང་། སེམས་བསྐྱེད་ནས་
རིང་དུ་མ་ལོན་པ་ཞེས་བྱ་བ་ནི། དོན་དམ་པའི་སེམས་བསྐྱེད་ལ་ལྟོས་ནས་
ཡིན་ལ། སྔར་དེ་བཞིན་གཤེགས་པའི་རིགས་སུ་སྐྱེས་པ་དང་པོ་ནས་ཡིན་པར་
གསུངས་པ་དང་། ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་དོན་
གཅིག་པའི་ཕྱིར་དང༌། རྩ་བའི་ཚིགས་རྐང་གསུམ་གའི་དོན་ཡང་མདོ་དེའི་
，46 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དོན་བསྡུས་པར་སྣང་བའི་ཕྱིར་དང༌། ལྷག་པའི་བསམ་པ་དག་པའི་སེམས་
བསྐྱེད་ནི་ས་དང་པོའི་སེམས་བསྐྱེད་པ་བྱེད་པར་མདོ་སྡེ་རྒྱན་ལ་སོགས་པ་་་་་
མང་པོར་གསུངས་པའི་ཕྱིར་རོ། །ཞེས་བྲིས་པ་དང་འགལ་ལོ། །ཞེས་ཟེར། དེས་
ན་ཁོང་གི་ལུགས་ལ། མར་ངོའི་བཅུ་བཞིའི་ཟླ་བ་དང་། ལྗོན་ཤིང་གི་ས་བོན་
ས་འོག་ཏུ་བཅུག་ནས་མྱུ་གུ་མ་ཐོན་པའི་གནས་སྐབས་དང་། ནམ་མཁའ་
ལྡིང་གི་ཕྲུ་གུ་སྒོ་ངའི་སྦུབས་ན་གནས་པའི་གནས་སྐབས་དང་། འཁོར་ལོས་
བསྒྱུར་བའི་རྒྱལ་པོའི་བུ་མངལ་ན་གནས་པའི་གནས་སྐབས་རྣམས་མོས་སྤྱོད་་
ཀྱི་སྐབས་དང་དཔེ་དོན་སྦྱར་ཞིང༌། ཟླ་བ་ཚེས་པ་སོགས་བཞི་ས་དང་པོ་དང་
དཔེ་དོན་སྦྱར་བ་ནི། མདོ་སྡེ་ས་བཅུ་པ་དང་། བྱམས་པའི་རྣམ་པར་ཐར་པ་
དང་། ཆོས་དབྱིངས་བསྟོད་པ་དང་། རྒྱུད་བླ་མ་རྣམས་ཀྱི་དགོངས་པ་ཕྱིན་ཅི་
མ་ལོག་པ་ཡིན་ཞེས་ཟེར་རོ། །ཤེས་བྱ་ཆོས་ཅན། ཟླ་བ་ཚེས་པ་ལྟ་བུའི་བྱང་
སེམས་དེ་ས་དང་པོ་བ་ཁོ་ན་ལ་བྱེད་པ་མི་འཐད་པར་ཐལ། དེ་ལྟར་རྒྱལ་བའི་
སྲས་ཀྱི་ཡིད་ལ་རབ་གནས་ཤིང་། །ཞེས་སོགས་ཀྱི་ཟླ་བའི་དཀྱིལ་འཁོར་ཡོངས་
སུ་རྫོགས་པ་དང་ས་དང་པོ་བ་དཔེ་དོན་དུ་སྦྱར་ནས་གསུངས་པའི་ཕྱིར།
འཁོར་གསུམ། གཞི་གང་བྱང་སེམས་ས་བརྒྱད་པ་བ་མངལ་ནས་བཙས་མ་
ཐག་པའི་རྣམ་སྨིན་གྱི་ལུས་དང་དཔེ་དོན་དུ་སྦྱར་བ་མི་འཐད་པར་ཐལ།
འཁོར་ལོས་བསྒྱུར་བའི་རྒྱལ་པོའི་བུ་སྐྱེས་མ་ཐག་པ་དང་། ནམ་མཁའ་ལྡིང་གི་
དབང་པོའི་ཕྲུ་གུ་སྐྱེས་མ་ཐག་པ་རྣམས་ས་དང་པོ་བ་ཁོ་ན་དང་དཔེ་དོན་དུ་་་
སྦྱོར་རིགས་པའི་ཕྱིར། རྟགས་ཁས། འདོད་མི་ནུས་ཏེ། རྒྱུད་བླ་མ་ལས། ས་
བདུན་ལ་བརྟེན་དྲི་མ་རྣམས། །མངལ་སྦུབས་དྲི་མ་དག་དང་མཚུངས། །མངལ་
སྦུབས་བྲལ་འདྲ་མི་( ༢ ༣བ）རྟོགས་པའི། །ཡེ་ཤེས་རྣམ་པར་སྨིན་པའང་བཞིན།།
ཞེས་གསུངས་པའི་ཕྱིར། འཁོར་གསུམ། གཞན་ཡང་། བྱང་སེམས་ཚོགས་ལམ་
ཆེན་པོ་བ་དེ་ཟླ་བ་ཚེས་པ་ལྟ་བུའི་བྱང་སེམས་ཡིན་པར་ཐལ། མངོན་རྟོགས་
，47 •



པཎ་ཆེན་བདེ་ལེགས་ཉི་མས་མཛད།
རྒྱན་ལས། དེ་ཡང་ས་གསེར་ཟླ་བ་མེ། །ཞེས་ཐེག་ཆེན་གྱི་ཚོགས་ལམ་ཆེན་པོའི་
སེམས་བསྐྱེད་ཟླ་བ་ཚེས་པ་ལྟ་བུའི་སེམས་བསྐྱེད་དུ་བཤད་པའི་ཕྱིར། མ་ཁྱབ་
ན། རྒྱུད་བླ་མར། ཇི་ལྟར་མྱུག་སོགས་རིམས་སྐྱེས་པས། །ཞེས་སོགས་ཀྱིས།
མཐོང་ལམ་མྱུ་གུ་དང་ཆོས་མཚུངས་པར་གསུངས་ན། བྱང་སེམས་མཐོང་ལམ་
པ་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་ཡིན་དགོས་པའི་ཁྱབ་པ་ཡོད་
པ་བུད། གཞན་ཡང་། ཆོས་དབྱིངས་བསྟོད་པའི་ལུང་དེས་ཟླ་བ་ཚེས་པ་ལྟ་
བུའི་བྱང་སེམས་ས་དང་པོ་བ་ལ་བྱེད་པར་བསྟན་པ་མ་ཡིན་པར་ཐལ། དེས་
ས་དང་པོ་པའི་རྒྱུད་ཀྱི་སེམས་ཀྱི་ཆོས་ཉིད་མཐོང་སྤངས་དང་བྲལ་བའི་བྲལ་་་
ཆ་དང་ཟླ་བ་ཚེས་པ་དཔེ་དོན་དུ་སྦྱར་ནས་གསུངས་པ་ཡིན་པའི་ཕྱིར། དེའི་
མཇུག་ཏུ། ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་པར་
གསལ། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་གསལ། །
ཞེས་གསུངས་པ་འདི་སངས་རྒྱས་འཕགས་པའི་རྒྱུད་ཀྱི་སེམས་ཀྱི་ཆོས་ཉིད་དྲི་
མ་མཐའ་དག་དང་བྲལ་བའི་ཆོས་སྐུ་དང་། ཟླ་བའི་དཀྱིལ་འཁོར་ཡོངས་སུ་
རྫོགས་པ་དཔེ་དོན་དུ་སྦྱར་ནས་བཤད་འདུག་པའི་ཕྱིར། གཞན་ཡང་། རྒྱུད་བླ་
མ་ལས། ཇི་ལྟར་མྱུག་སོགས་རིམས་སྐྱེས་པས། །ཞེས་པའི་སྐབས་ནས་དངོས་སུ་
བསྟན་པའི་མཐོང་ལམ་དེ་ཐེག་ཆེན་གྱི་མཐོང་ལམ་ལ་བྱེད་རིགས་པར་ཐལ།
ལུང་དེས་ས་དང་པོའི་བྱང་སེམས་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་་་་་་
སེམས་དངོས་སུ་བསྟན་པའི་ཕྱིར། རྟགས་ཁས། འདོད་ན། དེའི་སྐབས་ཀྱི་
མཐོང་སྤངས་དེ་ཐེག་ཆེན་གྱི་མཐོང་སྤངས་ལ་བྱེད་རིགས་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་ཐེག་དམན་གྱི་མཐོང་སྤངས་ལ་བྱེད་རིགས་
པའི་ཕྱིར། དེ་ཉིད་ལས། དྲི་འདི་དག་གི་བྱིས་རྣམས་དང་། །དགྲ་བཅོམ་
སློབ་དང་བློ་ལྡན་རྣམས། །རིམ་གྱི་བཞི་དང་གཅིག་དང་ནི། །གཉིས་དང་
གཉིས་ཀྱི་མ་དག་ཉིད། །ཅེས་པའི་ཚིག་ཟུར་གྱི་གཉིས་དང་ཞེས་པའི་སྐབས་ཀྱི་
• 48 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དྲི་མ་གཉིས་པོ་དེ་ཐེག་ཆེན་གྱི་མཐོང་( ༢༤ན） སྤངས་དང་སྒོམ་སྤངས་གཉིས་་་
ལ་བྱེད་རིགས་པའི་ཕྱིར་ཏེ། དེའི་ཚིག་ཟུར་གྱི་སློབ་དང་ཞེས་པའི་སློབ་པ་དེ་
ཐེག་དམན་སློབ་པ་ལ་བྱེད་རིགས་པའི་ཕྱིར། དེའི་ཚིག་ཟུར་གྱི་བློ་ལྡན་ཞེས་
པའི་བློ་ལྡན་དེ་ཐེག་ཆེན་སློབ་པ་ལ་བྱེད་རིགས་པའི་ཕྱིར་རོ། །ཡང་ཁོ་ན་རེ།
ལམ་མ་ཞུགས་ནས་སངས་རྒྱས་ཀྱི་ས་ཡི་བར་གྱི་གང་ཟག་ཐམས་ཅད་གནས་་་
སྐབས་གསུམ་དུ་བསྡུས་ནས་ལམ་མ་ཞུགས་ནས་བྱང་སེམས་སྦྱོར་ལམ་པའི་་་་
བར་ཐམས་ཅད་མཐོང་སྤངས་ཀྱིས་མ་དག་པ་ཡིན་ལ། དེ་ལ་སེམས་ཅན་ཞེས་
གསུངས། ས་དང་པོ་ནས་བྱང་སེམས་འཕགས་པ་ཐམས་ཅད་མཐོང་སྤངས་
ཀྱིས་དག་སྒོམ་སྤངས་ཀྱིས་མ་དག་པས། དག་ལ་མ་དག་པ་སྟེ་བྱང་ཆུབ་སེམས་
དཔའ་ཞེས་བྱ་དེ་བཞིན་གཤེགས་པ་རྣམས་སྒྲིབ་པ་གཉིས་ཀས་དག་པས་ཤིན་
ཏུ་རྣམ་པར་དག་པའི་དེ་བཞིན་གཤེགས་པ་ཞེས་བྱ་ལ། དེས་ན་འདིར་བསྟན་
ཆོས་གསུམ་ལས་འཁྲུངས་པའི་བྱང་སེམས་ཀྱི་ཐོག་མའི་བྱང་སེམས་དང་།
རྒྱུད་བླ་མར། མ་དག་མ་དག་དག་པ་དང༌། །ཤིན་ཏུ་རྣམ་དག་གོ་རིམས་བཞིན།
སེམས་ཅན་བྱང་ཆུབ་སེམས་དཔའ་དང༌། །དེ་བཞིན་གཤེགས་པ་ཞེས་བརྗོད་
དོ། །ཞེས་པའི་སྐབས་ཀྱི་བྱང་ཆུབ་སེམས་དཔའ་དང་། །དེ་ནས་བཟུང་སྟེ་དེ་ནི་
ཐོབ་པར་གྱུར་པ་ཡི། །ཞེས་པའི་སྐབས་ཀྱི་བྱང་སེམས་རྣམས་དོན་གཅིག་ཟེར་
ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
དཔའ་ཆོས་ཅན། ཁྱོད་མཐོང་སྤངས་ཀྱིས་དག་ལ་སྒོམ་སྤངས་ཀྱིས་མ་དག་པ་
ཡིན་པར་ཐལ། ཁྱོད་སེམས་ཅན་བྱང་ཆུབ་སེམས་དཔའ་དང་། ཞེས་པའི་
སྐབས་ཀྱི་བྱང་ཆུབ་སེམས་དཔའ་ཡིན་པའི་ཕྱིར། ཁྱབ་པ་ཁས། དེར་ཐལ།
ཁྱོད་འདིར་བསྟན་ཆོས་གསུམ་ལས་དངོས་སུ་འཁྲུངས་པའི་བྱང་ཆུབ་སེམས་་་
དཔའ་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱོད་དེ་ནས་བཟུང་སྟེ་ཞེས་
སོགས་ཀྱི་སྐབས་ཀྱི་བྱང་སེམས་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱོད་
•9 •



པཎ་ཆེན་བདེ་ལེགས་ཉི་མས་མཛད།
དོན་དམ་སེམས་བསྐྱེད་ཐོབ་མ་ཐག་པའི་བྱང་སེམས་ཡིན་( ༢༤བ）པའི་ཕྱིར།
འདོད་ན། ཁྱོད་མཐོང་སྤངས་ཀྱིས་དག་པར་ཐལ་ལོ། །འདོད་ན། ཁྱོད་ཀྱིས་
མཐོང་སྤངས་སྤངས་པར་ཐལ་ལོ། །འདོད་མི་ནུས་ཏེ། ཁྱོད་མཐོང་སྤངས་ཀྱི་
དངོས་གཉེན་བར་ཆད་མེད་ལམ་ལ་གནས་པའི་གང་ཟག་ཡིན་པའི་ཕྱིར།
ཡང་ཁོ་ན་རེ། གཉིས་སུ་མེད་པའི་བློ་ནི་དངོས་པོ་དང་དངོས་པོ་མེད་པ་ལ་
སོགས་པ་མཐའ་གཉིས་དང་བྲལ་བའི་ཤེས་རབ་སྟེ། ཞེས་པ་འདིས་ནི་བདེན་
གྲུབ་བཀག་ཙམ་གྱི་མེད་དགག་གནས་ལུགས་མཐར་ཐུག་ཏུ་འདོད་པ་བཀག་་
ཅེས་པ་བཤད་འདུག་པ་འདིས་ནི་བདེན་གྲུབ་དང་བདག་མེད་གང་རུང་མ་་་་
ཡིན་པར་གྱུར་པའི་གནས་ལུགས་མཐར་ཐུག་གཅིག་བཞེད་པར་བྱས་འདུག་་་
པ་དེ་གང་རུང་མ་ཡིན་པར་གྱུར་པའི་གནས་ལུགས་མཐར་ཐུག་མེད་པར་་་་་
ཐལ། བདག་མེད་མ་ཡིན་ན་བདེན་གྲུབ་ཡིན་དགོས་པའི་ཕྱིར་ཏེ། རང་བཞིན་
གྱིས་མེད་པ་མ་ཡིན་ན་རང་བཞིན་གྱིས་ཡོད་པ་ཡིན་དགོས་པའི་ཕྱིར་ཏེ། རྩོད་
བཟློག་ལས། རང་བཞིན་མེད་པ་ཉིད་ལོགས་ནས། །རང་བཞིན་ཉིད་དུ་རབ་
བསྒྲུབ་འགྱུར། །ཞེས་གསུངས་པའི་ཕྱིར། ཡང་ཁོ་ན་རེ། སྐབས་འདིའི་བྱང་
ཆུབ་སེམས་དཔའ་སྙིང་རྗེ་དང་བྱང་ཆུབ་ཀྱི་སེམས་ལས་འཁྲུངས་པའི་ཚད་་་་
ཀྱང་ཡོད་དེ། དེ་གཉིས་རང་རྒྱུད་ལ་སྐྱེས་པ་ཙམ་ལ་དེ་ལས་སྐྱེས་པའི་ཐ་སྙད་
མཛད་པར། རྒྱལ་སྲས་ཞི་བ་ལྷས་བཤད་པ་ལྟར་ཡིན་ལ། གཉིས་སུ་མེད་པའི་
བློ་ལས་བྱང་ཆུབ་སེམས་དཔའ་སྐྱེས་པའི་ཚད་ངེས་པར་འཕགས་པ་ལ་འཇོག་
དགོས་ཏེ། བདག་མེད་རྟོགས་པའི་ཡུམ་ཚོགས་སྦྱོར་ནས་ཡོད་ཀྱང་དེས་སྐྱེད་
པའི་སྲས་ངེས་པར་འཕགས་པ་ལ་འཇོག་དགོས་པ་དང་གནད་གཅིག་གོ །
ཞེས་ཟེར་ན། འོ་ན། རྒྱལ་སྲས་ཞི་བ་ལྷས་རྒྱུ་འབྲས་དུས་མཉམ་ཞལ་གྱིས་
བཞེད་པར་ཐལ། དེས་བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་དང་སེམས་
བསྐྱེད་གཉིས་བྱང་ཆུབ་སེམས་དཔའ་དང་དུས་མཉམ་པར་ཞལ་གྱིས་བཞེད་་་
• 50 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ་ཡིན་པའི་ཕྱིར། དེས་བྱང་ཆུབ་སེམས་དཔའི་རྒྱུད་ལ་དེ་གཉིས་སྐྱེས་པ་ལ་དེ་
དེ་གཉིས་ལས་སྐྱེས་པའི་ཐ་སྙད་དུ་ཞལ་གྱིས་བཞེད་པའི་ཕྱིར། གཉིས་པ་
དངོས། དང་པོ་སླ། གཞན་ཡང་། ཚོགས་ལམ་གྱི་གནས་སྐབས་ཀྱི་བདག་
མེད་རྟོགས་པའི་ཡུམ་དེས་བསྐྱེད་པའི་བྱང་སེམས་( ༢༥ ན）སྦྱོར་ལམ་པ་མེད་་་་
པར་ཐལ། དེས་བསྐྱེད་པའི་སྲས་འཕགས་པ་ཁོ་ན་ལ་བཞག་དགོས་པའི་ཕྱིར།
རྟགས་ཁས། འདོད་མི་ནུས་ཏེ། བདེ་བར་གཤེགས་པ་ལས་སྐྱེས་པའི་བྱང་
སེམས་ཚོགས་ལམ་པ་ཡོད་པའི་ཕྱིར་ཏེ། སྤྱོད་འཇུག་ལས། བྱང་ཆུབ་སེམས་
བསྐྱེད་གྱུར་ན་སྐད་ཅིག་གི །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་།།
ཞེས་གསུངས་པའི་ཕྱིར། ཡང་མཁས་པ་ཆེན་པོ་ཁ་ཅིག །རྒྱལ་སྲས་ཡིན་ན་རྒྱལ་
བའི་སྲས་ཡིན་པས་མ་ཁྱབ་སྟེ། རྒྱལ་བའི་སྲས་ཡིན་ན་རྒྱལ་བ་ལས་འཁྲུངས་
པས་ཁྱབ་པའི་ཕྱིར། དེ་ལྟ་མ་ཡིན་པར། རྒྱལ་སྲས་ཡིན་ན་རྒྱལ་བའི་སྲས་ཡིན་
པས་ཁྱབ་ན། མཚོ་སྐྱེས་ཡིན་ན་མཚོ་ལས་སྐྱེས་པས་ཁྱབ་པར་ཐལ། དམ་བཅའ་
དེའི་ཕྱིར་ན། མ་ཁྱབ། འདོད་ན། སྐམ་ལ་སྐྱེས་པའི་པདྨ་ཆོས་ཅན། དེར་ཐལ།
དེའི་ཕྱིར། པདྨ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། རྒྱལ་
བའི་སྲས་ཡིན་ན་རྒྱལ་བ་ལས་འཁྲུངས་པས་མ་ཁྱབ་པར་ཐལ། བྱང་སེམས་
ས་དང་པོ་བ་དེ་རྒྱལ་བའི་སྲས་ཡིན་པའི་ཕྱིར། དེ་རྒྱལ་བའི་སྲས་པོ་འདི་ཡི་
སེམས་གང་འགྲོ་བ་རྣམས་ཞེས་པའི་སྐབས་ནས་དངོས་སུ་བསྟན་པའི་རྒྱལ་་་་
བའི་སྲས་པོ་ཡིན་པའི་ཕྱིར། དེའི་སྐབས་ནས་དངོས་སུ་བསྟན་པའི་རྒྱལ་བའི་
སྲས་གཅིག་ཡོད་པའི་ཕྱིར། ལུང་དེའི་བསྟན་དོན་གྲུབ་པའི་ཕྱིར། ཡང་ཁ་ཅིག་
སྐབས་འདིར་བསྟན་གྱི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་མེད་
པར་ཐལ། དེ་བྱང་སེམས་ལས་དང་པོ་པའི་སྔོན་དུ་འགྲོ་རྒྱུའི་སྙིང་རྗེ་ཡིན་པའི་
ཕྱིར། རྟགས་ཁས། འདོད་ན། དེ་ཡོད་པར་ཐལ། དེ་དང་རྒྱལ་བའི་ལོ་ཏོག་ཕུན་
ཚོགས་བསྐྱེད་པ་ལ་ཐ་མར་གལ་ཆེ་བའི་སྙིང་རྗེའི་གཞི་མཐུན་ཡོད་པའི་ཕྱིར་་་
:51 •



པཎ་ཆེན་བདེ་ལེགས་ཉི་མས་མཛད།
ན་མ་ཁྱབ། དེར་ཐལ། སྐབས་འདིར་བསྟན་གྱི་སྙིང་རྗེ་དེ་འཆད་འགྱུར་གྱི་སྙིང་
རྗེ་ལ་བྱེད་པའི་ཕྱིར། གང་ཕྱིར་བརྩེ་ཉིད་ཅེས་སོགས་ཀྱི་སྐབས་ནས་དངོས་སུ་
བསྟན་པའི་སྙིང་རྗེ་དང་ཐ་མར་གལ་ཆེ་བའི་སྙིང་རྗེའི་གཞི་མཐུན་ཡོད་པའི་་་
ཕྱིར་ཏེ། རྟགས་འོག་ཏུ་སྒྲུབ་ཟེར་ན། རྒྱལ་བའི་ལོ་ཏོག་ཕུན་ཚོགས་བསྐྱེད་པ་
ལ་ཐ་མར་གལ་ཆེ་བའི་སྙིང་རྗེ་( ༢༥ བ）ཡིན་ན། འབྲས་དུས་ཀྱི་སྙིང་རྗེ་ཡིན་
དགོས་པར་ཐལ་ལོ། །སྐབས་འདིར་བསྟན་གྱི་སྙིང་རྗེ་དང་ཐ་མར་གལ་ཆེ་བའི་
སྙིང་རྗེའི་གཞི་མཐུན་ཡོད་ན། དེ་དང་འབྲས་དུས་ཀྱི་སྙིང་རྗེའི་གཞི་མཐུན་
ཡོད་དགོས་པའི་ཕྱིར། རྟགས་ཁས། འདོད་ན། སྙིང་རྗེ་ཆེན་པོ་ཆོས་ཅན། དེར་
ཐལ། དེའི་ཕྱིར། དེ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་ཐོག་ཐ་ངར་
གསུམ་དུ་གལ་ཆེ་བའི་སྙིང་རྗེ་ཡིན་པའི་རྒྱུ་མཚན་གྱིས། དབུ་མ་འཇུག་པའི་
ཐོག་མར་སྙིང་རྗེ་ཆེན་པོ་ལ་མཆོད་བརྗོད་མཛད་པའི་ཕྱིར། ཁོ་ན་རེ། སྐབས་
འདིའི་སྙིང་རྗེ་དེ་ལམ་མ་ཞུགས་ཀྱི་གནས་སྐབས་ཀྱི་སྙིང་རྗེ་ལ་བྱེད་རིགས་་་་་
པར་ཐལ། དེ་བྱང་སེམས་ལས་དང་པོ་བའི་སྔོན་དུ་འགྲོ་རྒྱུའི་སྙིང་རྗེ་ཡིན་པའི་
ཕྱིར་ན། མ་ཁྱབ། འདོད་ན། དེ་ཆོས་ཅན། ཁྱོད་རྒྱུད་ལྡན་གྱི་སངས་རྒྱས་
འཕགས་པ་མེད་པར་ཐལ། འདོད་པའི་ཕྱིར་ཏེ། བྱང་སེམས་ལས་དང་པོ་པའི་
སྔོན་དུ་འགྲོ་རྒྱུའི་སྙིང་རྗེ་ཡིན་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་
རྗེ་ཡིན་དགོས་པར་ཐལ། མ་ཁྱབ་མཚམས་དེ་ལ་ཁྱབ་འབྲེལ་ཡོད་པའི་ཕྱིར།
འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། ཐེག་ཆེན་སེམས་
བསྐྱེད་ཀྱི་སྔོན་དུ་འགྲོ་རྒྱུའི་སྙིང་རྗེ་ཡིན་པའི་ཕྱིར། དེར་ཐལ། རྒྱུ་འབྲས་མན་
ངག་བདུན་གྱི་རྣམ་གཞག་འཐད་པའི་ཕྱིར་རོ། །རྩ་བར་འདོད་མི་ནུས་ཏེ། དེ་
རྒྱུད་ལྡན་གྱི་སངས་རྒྱས་འཕགས་པ་ཡོད་པའི་ཕྱིར། ཁོ་ན་རེ། སྐབས་འདིར་
བསྟན་གྱི་སྙིང་རྗེ་དང་། འབྲས་དུས་ཀྱི་སྙིང་རྗེའི་གཞི་མཐུན་ཡོད་པར་ཐལ།
དེ་དང་བྱང་སེམས་ཀྱི་རྒྱུད་ཀྱི་སྙིང་རྗེའི་གཞི་མཐུན་ཡོད་པའི་ཕྱིར་ན་མ་ཁྱབ།
• 52 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ་ལ་ཊིཀ་ཆེན་ལས། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་ནི་ཐོག་མའི་
སྙིང་རྗེ་གཙོ་བོ་ཡིན་མོད་ཀྱང་བྱང་ཆུབ་སེམས་དཔའི་སྙིང་རྗེ་གཞན་རྣམས་་་་
ཀྱང་ཡིན་པས་སྐབས་འདིའི་འགྲེལ་པར་སྙིང་རྗེ་བསྐྱེད་པ་པོ་བྱང་སེམས་སུ་་་་
བཤད་པ་དང་ཡང་མི་འགལ་ལོ། །ཞེས་གསུངས་པའི་ཕྱིར། ཁོ་ན་རེ། སྐབས་
འདིར་བསྟན་གྱི་སེམས་བསྐྱེད་དེ་སེམས་བསྐྱེད་བཏགས་པ་བ་མ་ཡིན་པར་་་་་
ཐལ། དེ་དང་སེམས་དཔའི་རྒྱུད་ཀྱི་སེམས་བསྐྱེད་ཀྱི་གཞི་མཐུན་ཡོད་པའི་
ཕྱིར་ན་མ་ཁྱབ། རྟགས་གྲུབ་སྟེ། རང་འགྲེལ་ལས། དེ་ལ་སེམས་བསྐྱེད་པ་
（ ༢༦ན）ཞེས་བྱ་བ་ནི་བྱང་ཆུབ་སེམས་དཔའ་རྣམས་ཀྱི་སེམས་གང་བསྐྱེད་པ་་་
སྟེ། ཞེས་སོགས་གསུངས་པའི་ཕྱིར། རྩ་བར་འདོད་མི་ནུས་ཏེ། ཊིཀ་ཆེན་
ལས། དེ་ལ་བྱང་ཆུབ་སེམས་དཔའི་སྔོན་དུ་འགྲོ་བའི་སེམས་བསྐྱེད་ནི། སེམས་
བསྐྱེད་བསྒོམ་པའི་སྐབས་ལ་དགོངས་ཀྱི་བསྒོམ་པ་ལ་བརྟེན་ནས་བྱུང་བའི་་་་
སེམས་བསྐྱེད་དངོས་ནི་མ་ཡིན་ནོ། །ཞེས་གསུངས་པའི་ཕྱིར། །
༈ གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ཞེས་སོགས་
ཀྱི་སྐབས་སུ། གོང་དུ་སྙིང་རྗེའི་སེམས་དང་ཞེས་སོགས་ཀྱི་སྐབས་སུ་སྙིང་རྗེ་
ཆེན་པོ་དང་འདིར་བསྟན་བྱང་ཆུབ་ཀྱི་སེམས་དང༌། དེ་ཁོ་ན་ཉིད་རྟོགས་པའི་
བློ་གྲོས་གསུམ་བྱང་སེམས་ལས་དང་པོའི་རྒྱུར་བསྟན་པ་ལ་ཁོ་ན་རེ། དེ་གསུམ་
ག་བྱང་སེམས་ལས་དང་པོའི་རྒྱུ་ཡིན་པར་མཚུངས་ན། སྐབས་འདིར་སྙིང་རྗེ་
ཆེན་པོ་ལ་གཙོ་བོར་མཆོད་བརྗོད་མཛད་པའི་རྒྱུ་མཚན་གང་ཞེ་ན། དེ་ལྟར་
ཡིན་ཀྱང་དེའི་རྒྱུ་མཚན་ཡོད་དེ། འདིར་བྱང་ཆུབ་ཀྱི་སེམས་དང་། དེ་ཁོ་ན་
ཉིད་རྟོགས་པའི་གཉིས་སུ་མེད་པའི་བློ་གྲོས་གཉིས་ཀྱི། རྩ་བ་སྙིང་རྗེ་ཆེན་པོ་
ལ་རག་ལས་པས་སྙིང་རྗེ་ཆེན་པོ་བྱང་སེམས་ཀྱི་རྒྱུའི་གཙོ་བོར་བསྟན་པར་བྱ་་
བའི་ཕྱིར་དུ་དེ་ལྟར་བསྟོད་པའི་གཞུང་འདི་གསུངས། དེ་ལྟར་རང་འགྲེལ་
ལས། བྱང་ཆུབ་ཀྱི་སེམས་དང་གཉིས་སུ་མེད་པའི་ཡེ་ཤེས་ཀྱི་རྩ་བ་ཡང་སྙིང་
:53 .



པཎ་ཆེན་བདེ་ལེགས་ཉི་མས་མཛད།
རྗེ་ཡིན་པའི་ཕྱིར་ན་སྙིང་རྗེ་གཙོ་བོ་ཉིད་དུ་བསྟན་པར་འདོད་པས། གང་
ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ས་བོན་དང་ནི་སྤེལ་ལ་
ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །
དེ་ཕྱིར་བདག་གི་ཐོག་མར་སྙིང་རྗེ་བསྟོད་པར་བགྱི། །ཞེས་སྨོས་སོ། །ཞེས་
གསུངས། དེས་ན་གཞུང་འདིའི་དོན་རྒྱས་པར་འཆད་པ་ལ། རང་འགྲེལ་
ལས། འདི་ལྟར་སྙིང་རྗེ་ཅན་ནི་གཞན་གྱི་སྡུག་བསྔལ་གྱི་སྡུག་བསྔལ་བ་ཉིད་
ཀྱི་སེམས་ཅན་སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱབས་པར་བྱ་
བའི་ཕྱིར་གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་་་་་་
བསྔལ་ནས་བཏོན་ཏེ་སངས་རྒྱས་ཉིད་ལ་ངེས་པར་( ༢༦བ)སྦྱར་བར་བྱའོ་སྙམ་
དུ་ངེས་པར་སེམས་བསྐྱེད་པར་བྱེད་དོ། །དམ་བཅའ་བ་འདི་ཡང་གཉིས་སུ་
མེད་པའི་ཡེ་ཤེས་སྤངས་ན་བསྒྲུབ་པར་མི་ནུས་པས་གཉིས་སུ་མེད་པའི་ཡེ་་་་༌་
ཤེས་ལ་ཡང་ངེས་པ་ཁོ་ནར་འཇུག་སྟེ། དེའི་ཕྱིར་སངས་རྒྱས་ཀྱི་ཆོས་ཐམས་
ཅད་ཀྱི་ས་བོན་ནི་སྙིང་རྗེ་ཉིད་ཡིན་ནོ། །ཇི་སྐད་དུ་རིན་པོ་ཆེའི་འཕྲེང་བ་ལས།
ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་པ་ཀུན། །ཡེ་ཤེས་དྲི་
མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད། །ཅེས་སོ། །བྱང་ཆུབ་ཀྱི་
སེམས་བསྐྱེད་དུ་ཟིན་ཀྱང་། གལ་ཏེ་དུས་ཕྱིས་སྙིང་རྗེའི་ཆུས་ཡང་དང་ཡང་དུ་
བཅུས་པར་མ་གྱུར་ན་འབྲས་བུའི་ཚོགས་ཡངས་པ་མ་བསགས་པ་འདི་ངེས་་་
པར་ཉན་ཐོས་དང་རང་སངས་རྒྱས་ཀྱི་ཡོངས་སུ་མྱ་ངན་ལས་འདས་པས་་་་་
ཡོངས་སུ་མྱ་ངན་ལས་འདའ་བར་འགྱུར་རོ། །འབྲས་བུ་མཐའ་ཡས་པའི་
གནས་སྐབས་ཐོབ་དུ་ཟིན་ཀྱང་གལ་ཏེ་སྙིང་རྗེས་སྨིན་པ་དང་ཡོངས་སུ་བྲལ་་་
བར་གྱུར་ན་ནི། འདི་དུས་ཡུན་རིང་པོར་ཉེ་བར་ལོངས་སྤྱོད་པར་མི་འགྱུར་ལ།
འཕགས་པའི་འབྲས་བུའི་ཚོགས་ཆེན་པོ་རིམ་པ་གཅིག་ནས་གཅིག་ཏུ་བརྒྱུད་
པ་རྣམས་བར་མ་ཆད་པར་ཡུན་རིང་པོར་མངོན་པར་འཕེལ་བར་ཡང་མི་་་་་
• 54.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འགྱུར་རོ། །ཞེས་གསུངས། འདིའི་དོན་ནི། དཔལ་ལྡན་ཟླ་བས་དབུ་མ་འཇུག་
པའི་ཐོག་མར་བྱང་སེམས་ཀྱི་རྒྱུ་གསུམ་གྱི་ནང་ནས་སྙིང་རྗེ་ཆེན་པོ་ལ་གཙོ་་་་
བོར་བསྟོད་པའི་རྒྱུ་མཚན་ཡོད་དེ། དེ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་
ལ་ཐོག་མར་གལ་ཆེ་བ་ས་བོན་ལྟ་བུ་དང༌། བར་དུ་གལ་ཆེ་བ་ཆུ་ལུད་ལྟ་བུ་
དང༌། ཐ་མར་གལ་ཆེ་བ་འབྲས་བུ་སྨིན་པ་ལྟ་བུ་ཡིན་པའི་རྒྱུ་མཚན་གྱིས་དེ་
ལྟར་བསྟོད་པའི་ཕྱིར། དེ་ཡང་ཐོག་མར་གལ་ཆེ་ཚུལ་སྟོན་པ་ལ། འདི་ལྟར་
ཞེས་པ་ནས། ཞེས་གསུངས་སོ། །ཞེས་གསུངས་པའི་བར་གསུངས། བར་དུ་
གལ་ཆེ་ཚུལ་སྟོན་པ་ལ། བྱང་ཆུབ་ཏུ་སེམས་བསྐྱེད་དུ་ཟིན་ཀྱང་ཞེས་པ་ནས། །
མྱ་ངན་ལས་འདའ་བར་འགྱུར་རོ་ཞེས་པའི་བར་གསུངས། ཐ་མར་གལ་ཆེ་
ཚུལ་སྟོན་པ་ལ། འབྲས་བུ་ཞེས་པ་ནས་མི་འགྱུར་རོ་ཞེས་པའི་བར་གསུངས།
དེ་ཡང་དང་པོ་ལ། སྙིང་རྗེ་ཆེན་པོ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་
ཐོག་མར་གལ་ཆེ་བ་ས་བོན་ལྟ་བུ་ཡིན་ཏེ། ( ༢ ༧ན） འདིར་བསྟན་བྱང་ཆུབ་ཀྱི་
སེམས་དང་དེ་ཁོ་ན་ཉིད་རྟོགས་པའི་བློ་གྲོས་གཉིས་ཀྱི་རྩ་བ་ཡང་སྙིང་རྗེ་ལ་་་
ཐུག་པའི་ཕྱིར། འདིའི་རྟགས་སྒྲུབ་པ་ལ་འགྲེལ་པའི་དངོས་བསྟན་གྱི་དོན་
བཤད་པའི་སྒོ་ནས་བྱང་སེམས་དབང་རྟུལ་གྱི་དེ་གཉིས་ཀྱི་རྩ་བ་སྙིང་རྗེ་ཆེན་་
པོ་ལ་ཐུག་ཚུལ་བཤད་པ་དང༌། འགྲེལ་པའི་ཤུགས་བསྟན་གྱི་དོན་བཤད་
པའི་སྒོ་ནས་བྱང་སེམས་དབང་རྣོན་གྱི་དེ་གཉིས་ཀྱི་རྩ་བ་སྙིང་རྗེ་ཆེན་པོ་ལ་་་
ཐུག་ཚུལ་བཤད་པའོ། །དང་པོ་ནི། བྱང་སེམས་དབང་རྟུལ་གྱི་དེ་གཉིས་ཀྱི་
རྩ་བ་སྙིང་རྗེ་ཆེན་པོ་ལ་རག་ལས་པ་ཡིན་ཏེ། ཐེག་ཆེན་གྱི་རིགས་ཅན་དབང་
པོ་རྟུལ་པོ་རྣམས་ཀྱིས་ཐོག་མར་སེམས་ཅན་སྡུག་བསྔལ་གྱིས་མནར་བ་མཐོང་
ནས་དེ་རྣམས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་སྙིང་རྗེ་རང་་་་་
རྒྱུད་ལ་བསྐྱེད། དེའི་རྗེས་སུ་སེམས་ཅན་དེ་རྣམས་སྡུག་བསྔལ་ནས་བཏོན་
ཏེ། སངས་རྒྱས་ཀྱི་གོ་འཕང་ལ་འགོད་པར་བྱའོ་སྙམ་དུ་བྱང་ཆུབ་ཏུ་སེམས་
，55.



པཎ་ཆེན་བདེ་ལེགས་ཉི་མས་མཛད།
བསྐྱེད་པར་བྱེད་ཅིང་། སེམས་བསྐྱེད་པའི་དམ་བཅའ་དེ་སྒྲུབ་པའི་ཕྱིར་དུ་
རྒྱལ་སྲས་ཀྱི་སྤྱོད་པ་སྦྱིན་སོགས་ཕར་ཕྱིན་དྲུག་ལ་སློབ་ཅིང་ཁྱད་པར་དུ་ཁེར་་་
ཕྱིན་གྱི་ཉམས་ལེན་ལ་འཇུག་པར་བྱེད་པའི་ཕྱིར། རིན་ཆེན་འཕྲེང་བར། ཐེག་
པ་ཆེན་པོ་གང་ཞིག་ལ། །སྙིང་རྗེ་སྔོན་བཏང་སྤྱོད་པ་ཀུན། །ཡེ་ཤེས་དྲི་མ་
མེད་བཤད་པ། །སེམས་ཡོད་སུ་ཞིག་དེ་ལ་སྨོད། །ཅེས་གསུངས་པའི་ཕྱིར།
གཉིས་པ་ནི། བྱང་སེམས་དབང་རྣོན་གྱི་དེ་གཉིས་ཀྱི་རྩ་བ་སྙིང་རྗེ་ཆེན་པོ་
ལ་རག་ལས་པ་ཡིན་ཏེ། གདུལ་བྱ་ཐེག་ཆེན་གྱི་རིགས་ཅན་དབང་པོ་རྣོན་
པོས་ནི་སེམས་ཅན་སྡུག་བསྔལ་གྱིས་མནར་བ་མཐོང་ནས་ཐོག་མར་སེམས་་་་
ཅན་ཐམས་ཅད་སྡུག་བསྔལ་དང་བྲལ་འདོད་ཀྱིས་རྣམ་པ་ཅན་གྱིས་བརྩེ་བ་་་
སྙིང་རྗེ་ཆེན་པོ་དང་ལྷག་བསམ་རྣམ་དག་རང་རྒྱུད་ལ་བསྐྱེད་པ་ལ་བརྟེན་་་་་
ནས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་དགོས་པར་རྟོགས་ལ། །
དེས་ན་སེམས་ཅན་གྱི་དོན་དུ་སངས་རྒྱས་ཐོབ་པ་ལ་ཡང་སངས་རྒྱས་ཐོབ་་་་་
ནུས་མི་ནུས་ལེགས་པར་བརྟགས་ནས་སངས་རྒྱས་ཐོབ་པ་ལ་གེགས་བྱེད་ཀྱི་་་
གཙོ་བོ་( ༢ ༧བ）བདེན་འཛིན་སྤོང་དགོས་པར་མཐོང་ནས་དེ་སྤོང་ནུས་མི་ནུས་
བརྟགས་ཏེ་བདེན་འཛིན་གྱི་ཞེན་ཡུལ་ལ་རིགས་པས་གནོད་བྱེད་བསྟན་ནས་་
བདེན་འཛིན་གྱི་ཞེན་ཡུལ་མེད་པར་རྟོགས་པ་ན། སེམས་ཅན་གྱི་དོན་དུ་
སངས་རྒྱས་ཐོབ་པར་བྱའོ་སྙམ་དུ་སེམས་བསྐྱེད་པའི་དམ་བཅའ་འཇོག་པའི་་
ཕྱིར་ཏེ། ཐེག་ཆེན་གྱི་རིགས་ཅན་དབང་པོ་རྣོན་པོས་རྒྱུ་མཚན་ཡང་དག་མ་
མཐོང་བར་དམ་བཅའ་བར་མི་འཐད་པའི་ཕྱིར་ཏེ། རྒྱུ་མཚན་ཡང་དག་མ་
མཐོང་བར་དམ་བཅའ་བ་གདུལ་བྱ་དབང་པོ་རྟུལ་པོའི་ལུགས་ཡིན་པའི་ཕྱིར།
དེ་ལྟར་ཡང་། རྒྱུད་བླ་མའི་དར་ཊཱིཀ་ལས། ཐེག་པ་ཆེན་པོའི་རིགས་ཅན་
དབང་པོ་རྣོན་པོས་ནི་ཐོག་མར་སེམས་ཅན་ཐམས་ཅད་ཀྱི་དོན་དུ་ཡང་དག་་་
པར་རྫོགས་པའི་སངས་རྒྱས་ཐོབ་དགོས་པ་དང་ཐོབ་ནུས་པ་གཉིས་ཚད་མས་
• 56 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལེགས་པར་གྲུབ་ནས། དེའི་རྗེས་སུ་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་བྱའོ། །སྙམ་དུ་སེམས་བསྐྱེད་པའི་དམ་བཅའ་འཇོག་པ་ཡིན་གྱི།
རྒྱུ་མཚན་ཡང་དག་མ་མཐོང་བར་དམ་བཅའ་བ་དབང་པོ་རྟུལ་པོའི་ལུགས་་་
ཡིན་པའི་ཕྱིར། དེ་ཡང་སྙིང་རྗེ་ཆེན་པོ་ལྷག་བསམ་རྣམ་དག་དང་བཅས་
པའི་སྐྱེ་ཚུལ་ལེགས་པར་ཁོང་དུ་ཆུད་པ་ལས་ནི་སེམས་ཅན་གྱི་དོན་དུ་སངས་་
རྒྱས་ཐོབ་དགོས་པར་རྟོགས་ལ། སྟོང་ཉིད་འཁོར་དང་བཅས་པ་རྟོགས་པ་
ལས་ནི་སངས་རྒྱས་ཐོབ་ནུས་པར་རྟོགས་ནུས་པ་ཡིན་ནོ། །དོན་འདི་ལ་་་་་
དཔགས་ན་དབང་པོ་རྣོན་པོས་ཐར་པ་ཙམ་དོན་གཉེར་གྱི་བློ་སྐྱེ་བ་ལ་ཡང་་་་
སྟོང་ཉིད་རྟོགས་པ་ཡང་སྔོན་དུ་འགྲོ་དགོས་པར་ཤེས་པར་བྱའོ། །ཞེས་་་་
གསུངས་པའི་ཕྱིར། རང་འགྲེལ་གྱི་ལུང་ཚན་པ་གཉིས་པའི་དོན་ནི། སྙིང་རྗེ་
ཆེན་པོ་དེ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་བར་དུ་གལ་ཆེ་བའི་ཆུ་་་
ལུད་དང་འདྲ་བ་ཡིན་ཏེ། བྱང་ཆུབ་ཏུ་སེམས་བསྐྱེད་དུ་ཟིན་ཀྱང་སྙིང་རྗེའི་
ཆུས་ཡང་དང་ཡང་དུ་བརླན་པར་མ་བྱས་ན་བྱང་ཆུབ་ཀྱི་སེམས་འཕེལ་བར་་་
མི་འགྱུར་ཞིང་ངེས་པར་ཉན་ཐོས་དང་རང་རྒྱལ་གྱི་ལམ་དུ་ལྷུང་བར་འགྱུར་་་
བའི་ཕྱིར། ལུང་ཚན་གསུམ་པའི་དོན་ནི། དེ་རྒྱལ་བའི་ལོ་ཏོག་ཕུན་ཚོགས་
བསྐྱེད་པ་ལ་ཐ་མར་གལ་ཆེ་བ་ལོ་ཏོག་སྨིན་པ་དང་འདྲ་སྟེ། བྱང་ཆུབ་ཀྱི་
( ༢༨ ན） སེམས་ཀྱི་འབྲས་བུ་མཐའ་ཡས་པ་རྫོགས་པའི་སངས་རྒྱས་ཀྱི་གནས་་་་
སྐབས་ཐོབ་ཏུ་ཟིན་ཀྱང་སྙིང་རྗེའི་སྨིན་པ་དང་བྲལ་བར་གྱུར་ན། སངས་རྒྱས་
ཀྱི་གདུལ་བྱ་རྣམས་ལ་ཆོས་སྟོན་པར་མི་འགྱུར་ཞིང༌། གདུལ་བྱ་རྣམས་ཀྱིས་
ཀྱང་སངས་རྒྱས་ཀྱི་དམ་བཅའི་ཆོས་ལ་ལོངས་སྤྱོད་པར་མི་འགྱུར་ལ། གཞན་
དོན་རྒྱུད་ནས་འཕགས་པའི་ཚོགས་མངོན་པར་འཕེལ་བར་མི་འགྱུར་བའི་་་་་
ཕྱིར་རོ། །འོ་ན་བརྩེ་བ་སྙིང་རྗེ་ཆེན་པོ་དེ་རྒྱལ་བའི་ལོ་ཏོག་ཕུན་ཚོགས་བསྐྱེད་
པ་ལ་ཐོག་མཐའ་བར་གསུམ་དུ་གལ་ཆེ་ན་བརྩེ་བ་སྙིང་རྗེ་ཆེན་པོ་དེ་ལ་དུ་་་་་
• 57 .



པཎ་ཆེན་བདེ་ལེགས་ཉི་མས་མཛད།
ཡོད་ཅེ་ན། སྤྱིར་སྙིང་རྗེ་ཐམས་ཅད་རང་གི་དམིགས་ཡུལ་དུ་གྱུར་པའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་དུ་མཚུངས་
ཀྱང་། དེ་ལ་དམིགས་པའི་སྒོ་ནས་དབྱེ་ན་སེམས་ཅན་ཙམ་ལ་དམིགས་པའི་
སྙིང་རྗེ། ཆོས་ལ་དམིགས་པའི་སྙིང་རྗེ། དམིགས་མེད་ལ་དམིགས་པའི་སྙིང་རྗེ་
དང་གསུམ་དུ་ཡོད་དེ། རང་འགྲེལ་ལས། ད་ནི་དམིགས་པའི་བྱེ་བྲག་ལ་འཇུག་
པའི་སྒོ་ནས་ཀྱང་སྙིང་རྗེའི་རང་གི་ངོ་བོའི་ཁྱད་པར་མངོན་པར་གསལ་བར་་་་
བྱས་ཏེ། དེ་ཉིད་ལ་ཕྱག་འཚལ་བར་བརྩམ་པར་འདོད་པས། དང་པོར་ང་
ཞེས་བདག་ལ་ཞེན་གྱུར་ཅིང་། །ཞེས་སོགས་དང་། ཆོས་ལ་དམིགས་པ་
དང་དམིགས་པ་མེད་པའི་སྙིང་རྗེ་ཡང་དམིགས་པའི་སྒོ་ནས་གསལ་བར་བྱ་་་་
བའི་ཕྱིར། འགྲོ་བ་གཡོ་བའི་ཆུའི་ནང་གི་ཟླ་བ་ལྟར། །ཞེས་སོགས་གསུངས་
པའི་ཕྱིར། །
འོ་ན་སྙིང་རྗེ་གསུམ་གྱི་ཁྱད་པར་དམིགས་པའི་སྒོ་ནས་འབྱེད་ན། དེའི་
ཚུལ་ཇི་ལྟ་བུ་ཞེ་ན། འདི་ལ་སྙིང་རྗེ་གསུམ་སོ་སོའི་ངོ་བོ་དང་། སྒྲ་བཤད། ས་
མཚམས་སོ། །དང་པོ་ནི་སྙིང་རྗེ་ཆེན་པོ་གང་ཞིག །སེམས་ཅན་མི་རྟག་པར་
རྟོགས་པའི་ཤེས་རབ་དང༌། སེམས་ཅན་བདག་མེད་དུ་རྟོགས་པའི་ཤེས་རབ་
གང་རུང་གིས་དངོས་སུ་མ་ཟིན་པ། སེམས་ཅན་ཙམ་ལ་དམིགས་པའི་སྙིང་
རྗེའི་མཚན་ཉིད་ཡིན་ཏེ། ཊིཀ་ཆེན་ལས། སྙིང་རྗེ་དང་པོ་ལ་དེ་འདྲ་བའི་ཁྱད་
པར་གྱིས་ཁྱད་པར་དུ་བྱས་པ་མ་ཡིན་པར་སེམས་ཅན་ཙམ་ལ་དམིགས་པར་་་
གསུངས་པས། ཞེས་གསུངས་པའི་ཕྱིར། དེ་གང་ཞིག ། ༢ ༨ བ） སེམས་ཅན་མི་
རྟག་པར་རྟོགས་པའི་ཤེས་རབ་ཀྱི་དངོས་སུ་ཟིན་པ་དེ། གཉིས་པའི་མཚན་
ཉིད། སྙིང་རྗེ་ཆེན་པོ་གང་ཞིག །སེམས་ཅན་བདེན་མེད་དུ་རྟོགས་པའི་ཤེས་
རབ་ཀྱིས་དངོས་སུ་ཟིན་པ་དེ་གསུམ་པའི་མཚན་ཉིད། ཡང་ན་སྙིང་རྗེ་ཆེན་པོ་
གང་ཞིག །རང་གི་དམིགས་ཡུལ་དུ་གྱུར་པའི་སྡུག་བསྔལ་གྱིས་མནར་བའི་
:58 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སེམས་ཅན་ཙམ་ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་
དེ། སེམས་ཅན་ཙམ་ལ་དམིགས་པའི་སྙིང་རྗེའི་མཚན་ཉིད། སེམས་ཅན་
མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག །རང་
གི་དམིགས་ཡུལ་དུ་གྱུར་པའི་མི་རྟག་པའི་ཁྱད་པར་དུ་བྱས་པའི་སེམས་ཅན་་་་
ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ཆོས་ལ་དམིགས་
པའི་སྙིང་རྗེའི་མཚན་ཉིད་ཡིན་ཏེ། ཊིཀ་ཆེན་ལས། ཆོས་ལ་དམིགས་པའི་
སྙིང་རྗེ་ནི། སེམས་ཅན་ཙམ་ལ་དམིགས་པ་མ་ཡིན་གྱི། སྐད་ཅིག་གིས་
འཇིག་པའི་སེམས་ཅན་ལ་དམིགས་པས་སྐད་ཅིག་གིས་མི་རྟག་པས་ཁྱད་པར་
དུ་བྱས་པའི་སེམས་ཅན་ལ་དམིགས་པའོ། །ཞེས་གསུངས་པའི་ཕྱིར། སེམས་
ཅན་རང་བཞིན་མེད་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་་་་
གང་ཞིག །རང་གི་དམིགས་ཡུལ་དུ་གྱུར་པའི་བདག་མེད་ཀྱི་ཁྱད་པར་དུ་བྱས་
པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་
དེ། དམིགས་མེད་ལ་དམིགས་པའི་སྙིང་རྗེའི་མཚན་ཉིད་ཡིན་ཏེ། ཊཱིཀ་ཆེན་
ལས། དམིགས་པ་མེད་པ་ལ་དམིགས་པའི་སྙིང་རྗེས་ཀྱང་སེམས་ཅན་ཙམ་ལ་
དམིགས་པ་མིན་གྱི་དམིགས་པ་ཁྱད་པར་བ་རང་བཞིན་གྱིས་གྲུབ་པས་སྟོང་་་
པའི་སེམས་ཅན་ལ་དམིགས་པའོ། །ཞེས་གསུངས་པའི་ཕྱིར། དེས་ན་སྙིང་རྗེ་
དང་པོ་ལ་སྡུག་བསྔལ་གྱིས་མནར་བའི་སེམས་ཅན་ཙམ་དམིགས་ཡུལ་དུ་བྱེད་
པ་དང༌། ཕྱི་མ་གཉིས་ལ་མི་རྟག་པས་ཁྱད་པར་དུ་བྱས་པ་དང་། བདག་མེད་
ཀྱི་ཁྱད་པར་དུ་བྱས་པའི་སེམས་ཅན་དམིགས་ཡུལ་དུ་འཇོག་པའི་རྒྱུ་མཚན་
ཡོད་དེ། སྙིང་རྗེ་དང་པོ་མི་རྟག་པ་དང་བདག་མེད་གང་གིས་ཀྱང་ཁྱད་པར་
དུ་མ་བྱས་པར་སེམས་ཅན་ཙམ་ལ་དམིགས་པ་ཡིན་ལ། ཕྱི་མ་གཉིས་རྒྱུད་ལྡན་
གྱི་གང་ཟག་གིས་རིམ་པ་( ༢༩ ན） ལྟར་སེམས་ཅན་མི་རྟག་པ་དང་སེམས་ཅན་་་
རང་བཞིན་མེད་པར་སྔོན་དུ་ངེས་ནས། དེ་ནས་ཁྱད་ཆོས་དེ་གཉིས་ཀྱི་ཁྱད་
59，



པཎ་ཆེན་བདེ་ལེགས་ཉི་མས་མཛད།
པར་དུ་བྱས་པའི་སེམས་ཅན་དམིགས་ཡུལ་དུ་བྱེད་པ་ཡིན་པའི་ཕྱིར། ཟིཀ་
ཆེན་ལས། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་
མ་དང་རང་བཞིན་མེད་པར་སྔོན་དུ་ངེས་ཟིན་པ་ལ་བརྟེན་ནས་དེའི་སྟེང་དུ་་
ཁྱད་ཆོས་གཉིས་ཀྱི་རྣམ་པ་ཤར་བ་གཅིག་དགོས་ཀྱི་སྙིང་རྗེས་དེ་གཉིས་སུ་་་་་
དམིགས་པ་མི་དགོས་སོ། །ཞེས་གསུངས་པའི་ཕྱིར། གཉིས་པ་ནི་སྙིང་རྗེ་དང་
པོ་ཆོས་ཅན། ཁྱོད་ལ་སེམས་ཅན་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཀྱི་མི་རྟག་པ་དང་བདག་མེད་གང་གིས་ཀྱང་ཁྱད་པར་དུ་
མ་བྱས་པར་རང་གི་དམིགས་ཡུལ་དུ་གྱུར་པའི་སེམས་ཅན་སྡུག་བསྔལ་གྱིས་་་་
མནར་བའི་སེམས་ཅན་ཙམ་ལ་དམིགས་པ་ལ་ཙམ་ཞེས་སོགས་བར་གྱི་ཚིག་་་་
མི་མངོན་པར་བྱས་ནས་དེ་ལྟར་བརྗོད་པའི་ཕྱིར། དེ་ལྟར་ཡང་། ཊཱིཀ་ཆེན་
ལས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་
སྙད་བདེ་བའི་ཕྱིར་ཉེར་བསྡུའི་མིང་ངོ༌། །ཞེས་གསུངས་པའི་ཕྱིར། སྙིང་རྗེ་
གཉིས་པ་ཆོས་ཅན། ཁྱོད་ལ་ཆོས་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་
མཚན་ཡོད་དེ། གང་ཟག་གི་གདགས་གཞི་གཟུགས་སོགས་ཕུང་པོ་ལ་ཆོས་
ཞེས་བྱ་ལ། ཁྱོད་ཀྱིས་ཕུང་སོགས་ཀྱི་ཆོས་ཙམ་ལ་བརྟེན་ནས་བཏགས་པའི་
སེམས་ཅན་ལ་དམིགས་པ་ལ་བཏགས་པ་ཞེས་སོགས་བར་གྱི་ཚིག་མི་མངོན་་་་
པར་བྱས་ནས། ཆོས་ལ་དམིགས་པའི་སྙིང་རྗེ་ཞེས་བརྗོད་པའི་ཕྱིར། དེ་ལྟར་
ཡང་། ཊིཀ་ཆེན་ལས། ཆོས་ཙམ་ལ་བཏགས་པའི་སེམས་ཅན་ལ་དམིགས་པ་
ལ། ཆོས་ལ་དམིགས་པའི་སྙིང་རྗེ་ཞེས་པ་ཡང་། བར་གྱི་ཚིག་མི་མངོན་ང་ར་
བྱས་པའོ། །ཞེས་གསུངས་པའི་ཕྱིར། སྙིང་རྗེ་གསུམ་པ་ཆོས་ཅན། ཁྱོད་ལ་
དམིགས་མེད་ལ་དམིགས་པའི་སྙིང་རྗེ་ཞེས་བརྗོད་པའི་རྒྱུ་མཚན་ཡོད་དེ།
སྐབས་འདིའི་དམིགས་པ་ནི་བདེན་གྲུབ་ལ་བྱ་ལ། དེ་མེད་པ་བདེན་མེད་
ཡིན་ཞིང་ཁྱོད་ཀྱི་བདེན་པར་མེད་པའི་ཁྱད་པར་དུ་བྱས་( ༢༩ བ）པའི་སེམས་་་
• 60 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཅན་ལ་དམིགས་པ་ལ་སེམས་ཅན་ཞེས་པའི་བར་གྱི་ཚིག་མི་མངོན་པར་བྱས་་་
ནས་དམིགས་མེད་ལ་དམིགས་པའི་སྙིང་རྗེའམ། དམིགས་པ་མེད་པའི་སྙིང་
རྗེ་ཞེས་བརྗོད་པའི་ཕྱིར། དེ་ལྟར། ཊཱིཀ་ཆེན་ལས། དམིགས་པ་མེད་པ་ནི་
མཚན་འཛིན་གྱི་བཟུང་བ་ལྟར་གྱི་ཞེན་ཡུལ་མེད་པའི་བདག་མེད་དོ། །བདག་
མེད་ཀྱི་ཁྱད་པར་དུ་བྱས་པའི་སེམས་ཅན་ལ་དམིགས་པ་ལ་དམིགས་པ་ཞེས་་་
པའམ། དམིགས་པ་མེད་པའི་སྙིང་རྗེ་ཞེས་བར་གྱི་ཚིག་མི་མངོན་པར་བྱས་
པའོ། །ཞེས་གསུངས་པའི་ཕྱིར། གསུམ་པ་ནི། སེམས་ཅན་མི་རྟག་པ་དང་
བདག་མེད་གང་རུང་ཚད་མས་མ་རྟོགས་པའི་ཐེག་ཆེན་དུ་རིགས་སད་པའི་་་
ལམ་མ་ཞུགས་གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། བདག་མེད་
རགས་པ་རྟོགས་ཕྲ་མོ་མ་རྟོགས་པའི་ཐེག་ཆེན་གྱི་རིགས་སད་པའི་ལམ་མ་་་་་
ཞུགས་ཀྱི་གང་ཟག་གི་རྒྱུད་ལ་སྙིང་རྗེ་དང་པོ་གཉིས་ཡོད། བདག་མེད་ཕྲ་མོ་
རྟོགས་པའི་ཐེག་ཆེན་གྱི་རིགས་སད་པའི་ལམ་མ་ཞུགས་ནས་རྒྱུན་མཐའི་བར་
དུ་སྙིང་རྗེ་གསུམ་ག་ཡོད། སྙིང་རྗེ་ཕྱི་མ་གཉིས་ཐེག་ཆེན་གྱི་རིགས་སད་པའི་
ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད་དོ། །འདི་དག་གི་སྐབས་
སུ་མཐའ་བཅད་པ་ལ་སྔ་རབས་པ་ཁ་ཅིག །སྙིང་རྗེ་དང་པོ་ཡིན་ན་རྟག་
གཅིག་རང་དབང་ཅན་གྱི་ཁྱད་པར་དུ་བྱས་པའི་སེམས་ཅན་ལ་དམིགས་ནས་
སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡིན་པས་ཁྱབ། སྙིང་རྗེ་
གཉིས་པ་ཡིན་ན་སེམས་ཅན་མི་རྟག་པར་རྟོགས་པས་ཁྱབ། སྙིང་རྗེ་གསུམ་
པ་ཡིན་ན་སེམས་ཅན་རང་བཞིན་མེད་པར་རྟོགས་པས་ཁྱབ་ཟེར་ན། དམ་
བཅའ་དེ་མི་འཐད་དེ། སྙིང་རྗེ་དང་པོ་ཡིན་ན་རྟག་གཅིག་རང་དབང་ཅན་
གྱི་སེམས་ཅན་ལ་དམིགས་པས་མ་ཁྱབ་པར་ཐལ། སེམས་ཅན་མི་རྟག་པར་
རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་གཉིས་ཡོད་པའི་ཕྱིར། མ་གྲུབ་
ན། སེམས་ཅན་མི་རྟག་པར་རྟོགས་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན་
• 6 1 •



པཎ་ཆེན་བདེ་ལེགས་ཉི་མས་མཛད། །
སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་དངོས་སུ་ཟིན་པས་ཁྱབ་་་་
པར་ཐལ། མ་གྲུབ་པ་དེའི་ཕྱིར། འདོད་ན། ཐེག་ཆེན་མཐོང་ལམ་བར་ཆད་
མེད་ལམ་( ༣༠ ན）པའི་རྒྱུད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། དེ་ཡོད་པའི་ཕྱིར། འདོད་ན། དེའི་རྒྱུད་ལ་སེམས་ཅན་མི་རྟག་པར་
རྟོགས་པའི་བློ་མངོན་གྱུར་དུ་ཡོད་པར་ཐལ་ལོ། །གཞན་ཡང་སེམས་དཔའི་
རྒྱུད་ཀྱི་ཆོས་ལ་དམིགས་པའི་སྙིང་རྗེ་ཆོས་ཅན། དམ་བཅའ་གཉིས་པ་དེར་
ཐལ། དེ་གཉིས་པ་ཡིན་པའི་ཕྱིར། འདོད་ན། དེ་སེམས་ཅན་མི་རྟག་པའི་རྣམ་
པ་ཅན་གྱི་བློ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་
ལ་འཛིན་སྟངས་མི་མཐུན་པ་གཉིས་ཡོད་པར་ཐལ། འདོད་པ་གང་ཞིག །ཁྱོད་
སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡིན་པའི་ཕྱིར་་་
ཏེ། སྙིང་རྗེ་ཆེན་པོ་ཡིན་པའི་ཕྱིར། འདོད་མི་ནུས་ཏེ། སེམས་ཅན་གྱི་རྒྱུད་ཀྱི་
སྙིང་རྗེ་ཡིན་པའི་ཕྱིར། གཞན་ཡང་། བྱང་ཆུབ་སེམས་དཔའི་རྒྱུད་ཀྱི་དམིགས་
མེད་ལ་དམིགས་པའི་སྙིང་རྗེ་ཆོས་ཅན། དམ་བཅའ་གསུམ་པ་དེར་ཐལ། དེ་
གསུམ་པ་ཡིན་པའི་ཕྱིར། འདོད་ན། དེ་སེམས་ཅན་བདག་མེད་ཀྱི་རྣམ་པ་ཅན་
གྱི་བློ་ཡིན་པར་ཐལ་ལོ། །འདོད་ན་སྔར་བཞིན་ནོ། །ཁོ་ན་རེ། བྱང་སེམས་
ཚོགས་ལམ་པའི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན།
བདག་མེད་རྟོགས་པར་ཐལ། བདག་མེད་ལ་དམིགས་པའི་ཕྱིར་ཏེ། བདག་
མེད་ལ་དམིགས་པའི་སྙིང་རྗེ་ཡིན་པའི་ཕྱིར་ཏེ། དམིགས་མེད་ལ་དམིགས་
པའི་སྙིང་རྗེ་གང་ཞིག །འདིའི་དམིགས་མེད་དེ་བདག་མེད་ལ་བྱེད་རིགས་
པའི་ཕྱིར་ན་མ་ཁྱབ། ཊཱིཀ་ཆེན་ལས། དེས་ན་ཁྱད་པར་གཉིས་ཀྱི་ཁྱད་པར་དུ་
བྱས་པའི་སེམས་ཅན་སྙིང་རྗེའི་དམིགས་པར་འཇོག་པ་ལ་སྙིང་རྗེ་གཉིས་རྒྱུད་
ལྡན་གྱི་གང་ཟག་གི་སེམས་ཅན་སྐད་ཅིག་མ་དང་རང་བཞིན་མེད་པར་སྔོན་་་་
དུ་ངེས་ཟིན་པ་ལ་བརྟེན་ནས། དེའི་སྟེང་དུ་ཁྱད་ཆོས་གཉིས་ཀྱི་རྣམ་པ་ཤར་
: 62 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བ་གཅིག་དགོས་ཀྱི། ཞེས་སོགས་ཀྱི་དོན་ལ་བསམ་ནས་ཁ་ཅིག་སྙིང་རྗེ་དང་
པོ་ཡིན་ན་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱི་་
མནར་བ་ཙམ་དུ་རྟོགས་པའི་བློ་ལས་བྱུང་བས་ཁྱབ། སྙིང་རྗེ་གཉིས་པ་ཡིན་
ན་རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་( ༣༠ བ) མི་རྟག་པར་་་་་
རྟོགས་པའི་བློ་ལས་བྱུང་བས་ཁྱབ། སྙིང་རྗེ་གསུམ་པ་ཡིན་ན། དེར་གྱུར་པའི་
སེམས་ཅན་རང་བཞིན་མེད་པར་རྟོགས་པའི་བློ་ལས་བྱུང་བས་ཁྱབ། སེམས་
ཅན་གྱི་རྒྱུད་ལ་སྙིང་རྗེ་གསུམ་པོ་དེ་འགལ་ཏེ། སེམས་ཅན་གྱི་རྒྱུད་ལ་བློ་དེ་
གསུམ་པོ་གཅིག་ཅར་དུ་བསྐྱེད་མི་ནུས་པའི་ཕྱིར། སངས་རྒྱས་ཀྱི་སར་སྙིང་རྗེ་
གསུམ་པོ་མི་འགལ་ཏེ། སངས་རྒྱས་འཕགས་པས་དེ་འདྲ་བའི་བློ་གསུམ་ཅིག་
ཅར་དུ་རྒྱུད་ལ་བསྐྱེད་ནུས་པའི་ཕྱིར། ཞེས་ཟེར་ན། སེམས་ཅན་གྱི་རྒྱུད་ལ་བློ་
དེ་གསུམ་ཅིག་ཅར་དུ་བསྐྱེད་ནུས་པར་ཐལ། དེ་འདྲ་བའི་བློ་གསུམ་ཅིག་ཅར་
དུ་རྒྱུད་ལ་ལྡན་པའི་སེམས་ཅན་ཡོད་པའི་ཕྱིར་ཏེ། སེམས་ཅན་སྡུག་བསྔལ་
གྱིས་མནར་བ་ཙམ་དུ་རྟོགས་པའི་བློ་དང་སེམས་ཅན་མི་རྟག་པར་རྟོགས་་་་་་
པའི་བློ་གཉིས་ཅིག་ཅར་དུ་རྒྱུད་ལ་ལྡན་པའི་སེམས་ཅན་ཡོད་པའི་ཕྱིར་ཏེ།
ཆོས་ལ་དམིགས་པའི་སྙིང་རྗེ་སྐད་ཅིག་དང་པོ་ལ་གནས་པའི་སེམས་དཔའི་་་་
རྒྱུད་ལ་དེ་གཉིས་ཅིག་ཅར་དུ་ཡོད་པའི་ཕྱིར་ཏེ། སེམས་དཔའི་རྒྱུད་ཀྱི་ཆོས་ལ་
དམིགས་པའི་སྙིང་རྗེ་སྐད་ཅིག་མ་གཉིས་པ་དེ། རང་གི་དངོས་ཀྱི་ཉེར་ལེན་དུ་
གྱུར་པའི་སེམས་ཅན་སྡུག་བསྔལ་གྱིས་མནར་བ་ཙམ་དུ་རྟོགས་པའི་བློ་ལས་་་་
བྱུང་བ་གང་ཞིག །དེ་དེར་གྱུར་པའི་སེམས་ཅན་མི་རྟག་པར་རྟོགས་པའི་བློ་
ལས་དངོས་སུ་བྱུང་བའི་ཕྱིར། དང་པོ་དེར་ཐལ། དེ་དེར་གྱུར་པའི་ཆོས་ལ་
དམིགས་པའི་སྙིང་རྗེ་སྐད་ཅིག་དང་པོ་ལ་བརྟེན་ནས་བྱུང་བ་གང་ཞིག །དེས་
དེ་ལྟར་རྟོགས་པའི་བློ་ཡིན་པའི་ཕྱིར་གཉིས་པ་མ་གྲུབ་ན། དེ་ཆོས་ཅན། དེར་
ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། གཞན་
• 63.



པཎ་ཆེན་བདེ་ལེགས་ཉི་མས་མཛད།
ཡང་། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཡིན་ན་སྙིང་རྗེ་གསུམ་ག་ཡིན་
དགོས་པར་ཐལ། ཁྱོད་ཀྱིས་སངས་རྒྱས་ཀྱི་སར་སྙིང་རྗེ་གསུམ་མ་འགལ་བའི་
སྒྲུབ་བྱེད་དེ་འཐད་པའི་ཕྱིར། འདོད་ན། རྣམ་མཁྱེན་སྐད་ཅིག་དང་པོ་ལ་
གནས་པའི་སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆོས་ཅན། དམ་བཅའ་
དང་པོ་དེར་ཐལ། སྙིང་རྗེ་དང་པོ་ཡིན་པའི་ཕྱིར། རྟགས་ཁས། འདོད་ན། དེ་
ཆོས་ཅན། དམ་བཅའ་གཉིས་པ་དེར་ཐལ། སྙིང་རྗེ་གཉིས་པ་ཡིན་པའི་ཕྱིར།
（ ༣ ༡ ན) རྟགས་ཁས། འདོད་ན། དེ་ཆོས་ཅན། དམ་བཅའ་གསུམ་པ་དེར་ཐལ།
སྙིང་རྗེ་གསུམ་པ་ཡིན་པའི་ཕྱིར། རྟགས་ཁས། འདོད་ན། སེམས་ཅན་གྱི་རྒྱུད་
ལ་སྔར་གྱི་བློ་གསུམ་པོ་དེ་ཅིག་ཅར་དུ་སྐྱེ་ནུས་པར་ཐལ། རྒྱུན་མཐའི་བར་
ཆད་མེད་ལམ་པའི་རྒྱུད་ལ། དེ་གསུམ་ཅིག་ཅར་དུ་ཡོད་པའི་ཕྱིར་ཏེ། སྔ་མ་
འདོད་པ་གསུམ་པོ་དེའི་ཕྱིར། མཁས་པ་ཁ་ཅིག་སངས་རྒྱས་འཕགས་ང་འི་
རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་ཟེར་ན། དེ་མི་འཐད་
པར་ཐལ། སངས་རྒྱས་འཕགས་པའི་རྒྱུད་ལ་མི་རྟག་པ་དང་བདག་མེད་གང་
གིས་ཀྱང་ཁྱད་པར་དུ་མ་བྱས་པར་སྡུག་བསྔལ་གྱི་མནར་བའི་སེམས་ཅན་་་་་་
ཙམ་ལ་དམིགས་ནས་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་སྙིང་རྗེ་་་
མེད་པའི་ཕྱིར། ཁྱབ་སྟེ། ཊཱིཀ་ཆེན་ལས། རྩ་འགྲེལ་གཉིས་ཀར་སྙིང་རྗེ་
ཕྱི་མ་གཉིས་ལ་སྔར་བཤད་པའི་ཁྱད་པར་གྱིས་ཁྱད་པར་དུ་བྱས་པའི་སེམས་་་
ཅན་དམིགས་པར་བཤད་ལ། སྙིང་རྗེ་དང་པོ་ལ་དེ་འདྲ་བའི་ཁྱད་པར་གྱིས་
ཁྱད་པར་དུ་བྱས་པ་མ་ཡིན་པའི་ཕྱིར། སེམས་ཅན་ཙམ་ཞིག་དམིགས་པར་
གསུངས་པས། དེ་ལ་དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་
པ་ཡང་ཐ་སྙད་བདེ་བའི་ཕྱིར་ཉེར་བསྡུའི་མིང་ངོ༌། །ཞེས་གསུངས་པའི་ཕྱིར།
ཁོ་ན་རེ། སྐྱོན་མེད་དེ། དེའི་དོན། རང་འགྲེལ་ལས་སྙིང་རྗེ་དང་པོའི་དམིགས་
ཡུལ་ལ་སྡུག་བསྔལ་གྱིས་མནར་བའི་སེམས་ཅན་ཙམ་མ་གསུངས་པར་ཐལ།
• 64 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁྱད་ཆོས་གཉིས་ཀྱི་ཁྱད་པར་དུ་བྱས་པ་མ་ཡིན་དགོས་པར་མ་གསུངས་པའི་་་
ཕྱིར་ཟེར་བ་མི་འཐད་དེ། སྙིང་རྗེ་དང་པོ་ལ་དེ་འདྲ་བའི་ཁྱད་པར་གྱི་ཁྱད་
པར་དུ་བྱས་པ་མ་ཡིན་པར་གསུངས་འདུག་པའི་ཕྱིར་རོ། །གཞན་ཡང་། སྙིང་
རྗེ་གསུམ་པོ་དེ་འགལ་བར་ཐལ། ཆོས་ལ་དམིགས་པའི་སྙིང་རྗེ་ཡིན་ན་སེམས་
ཅན་ཙམ་ལ་དམིགས་པའི་སྙིང་རྗེ་མ་ཡིན་དགོས། དམིགས་མེད་ལ་དམིགས་
པའི་སྙིང་རྗེ་ཡིན་ན་སེམས་ཅན་ཙམ་ལ་དམིགས་པའི་སྙིང་རྗེ་མིན་དགོས་་་་་
པའི་ཕྱིར། དང་པོ་གྲུབ་སྟེ། ཊིཀ་ཆེན་ལས། ཆོས་ལ་དམིགས་པའི་སྙིང་རྗེ་
（ ༣ ༡ བ)ནི། སེམས་ཅན་ཙམ་ལ་དམིགས་པ་མ་ཡིན་གྱི། སྐད་ཅིག་གིས་འཇིག་
པའི་སེམས་ཅན་ལ་དམིགས་པས་སྐད་ཅིག་གིས་མི་རྟག་པས་ཁྱད་པར་དུ་་་་་
བྱས་པའི་སེམས་ཅན་ལ་དམིགས་པའོ། །ཞེས་གསུངས་པའི་ཕྱིར། གཉིས་པ་
གྲུབ་སྟེ། ཊིཀ་ཆེན་ལས། དམིགས་པ་མེད་པ་ལ་དམིགས་པའི་སྙིང་རྗེས་ཀྱང་
སེམས་ཅན་ཙམ་གཅིག་ལ་དམིགས་པ་མིན་གྱི་དམིགས་པ་ཁྱད་པར་བ་རང་་་
བཞིན་གྱིས་གྲུབ་པས་སྟོང་པའི་སེམས་ཅན་ལ་དམིགས་པའོ། །ཞེས་གསུངས་
པའི་ཕྱིར། ཁོ་ན་རེ་སྙིང་རྗེ་གསུམ་མི་འགལ་བར་ཐལ། སྙིང་རྗེ་ཡིན་ན་སེམས་
ཅན་ཙམ་ལ་དམིགས་པའི་སྙིང་རྗེ་ཡིན་དགོས་པའི་ཕྱིར་ཏེ། སེམས་ཅན་ལ་
དམིགས་པའི་སྙིང་རྗེ་ཡིན་ན་སེམས་ཅན་ཙམ་ལ་དམིགས་པའི་སྙིང་རྗེ་ཡིན་་་
དགོས་པའི་ཕྱིར། ཊིཀ་ཆེན་ལས། དེ་ལ་དགོངས་ནས་སེམས་ཅན་ལ་དམིགས་
པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་ཉེར་བསྡུའི་མིང་ངོ༌། །ཞེས་
གསུངས་པའི་ཕྱིར། ཞེས་ཟེར་ན། མ་ཁྱབ་སྟེ། ལུང་དེས་སྙིང་རྗེ་དང་པོ་ལ་
སེམས་ཅན་ལ་དམིགས་པའི་སྙིང་རྗེ་ཞེས་པའི་སྒྲ་བཤད་བསྟན་པ་ཡིན་གྱི། དེ་
འདྲ་བའི་ཁྱད་པར་བསྟན་པ་མ་ཡིན་པའི་ཕྱིར། ཁ་ཅིག །སངས་རྒྱས་འཕགས་
པའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པར་ཐལ། དེའི་
རྒྱུད་ལ་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར་ན་མ་ཁྱབ། ཁ་ཅིག་
，65.



པཎ་ཆེན་བདེ་ལེགས་ཉི་མས་མཛད།
རྟགས་མ་གྲུབ་ཟེར་ན་མི་འཐད་དེ། སངས་རྒྱས་འཕགས་པའི་རྒྱུད་ལ་རྟགས་
ཡོད་པར་ཐལ། སྙིང་རྗེ་ཆེན་པོ་ཡིན་ན་སེམས་ཅན་ལ་དམིགས་པའི་སྙིང་རྗེ་
ཡིན་དགོས་པའི་ཕྱིར་ཏེ། སྙིང་རྗེ་གསུམ་ཀ་སེམས་ཅན་ལ་དམིགས་པའི་སྙིང་
རྗེ་ཡིན་པའི་ཕྱིར། སྙིང་རྗེ་དང་པོའི་སྐབས་སུ། འགྲོ་ལ་སྙིང་རྗེར་གྱུར་གང་དེ་
ལ་འདུད། །ཅེས་དང༌། ཕྱི་མ་གཉིས་ཀྱི་སྐབས་སུ་འགྲོ་བ་གཡོ་བ་ཞེས་གསུངས་
པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ལ་སེམས་ཅན་ཙམ་ལ་
དམིགས་པའི་སྙིང་རྗེ་ཡོད་པར་ཐལ། དེའི་རྒྱུད་ལ་སེམས་ཅན་སྤྱི་ཙམ་པ་ལ་
དམིགས་པའི་སྙིང་རྗེ་ཡོད་པའི་ཕྱིར་ན་མ་ཁྱབ། དེར་ཐལ། དེའི་རྒྱུད་ལ་སེམས་
ཅན་ལ་དམིགས་པའི་སྙིང་རྗེ་ཡོད་པའི་ཕྱིར་རོ། །ཡང་ལོག་( ༣ ༢ན）པར་རྟོག་
པ་ཁ་ཅིག །དེས་ན་འདིར་ཁ་ཅིག་སྡུག་བསྔལ་གཉིས་ཀྱི་སྟེང་དུ་ཁྱབ་པ་འདུ་
བྱེད་ཀྱི་སྡུག་བསྔལ་གྱི་གཅོགས་རིགས་པའི་ཕྱིར། ཞེས་བསྣན་པ་ནི་གནད་མ་
ཟིན་པ་འོག་ཏུ་འཆད་དོ། །ཞེས་ཊིཀ་ཆེན་གྱི་ཕྱོགས་སྔ་བཀོད་ནས། ཁོ་རང་གི་
ལུགས་འཇོག་པ་ན། འདིར་སྙིང་རྗེ་གསུམ་ལ་གཞུང་གཞན་ནས་བཤད་པའི་
ཚུལ་དང་། ལུགས་འདི་ཐུན་མོང་མ་ཡིན་པ་གཉིས་ལས། དང་པོ་ནི། མདོ་སྡེ་
རྒྱན་ལས། བྱམས་སོགས་ཚད་མེད་བཞི་ལ་སེམས་ཅན་དང་ཆོས་དང་དམིགས་
པ་མེད་པ་ལ་དམིགས་པ་གསུམ་དུ་ཕྱེ་ནས། དང་པོ་ནི། ཡུལ་སེམས་ཅན་ལ་
དམིགས་ནས་བདེ་བ་དང་ཕྲད་པ་དང་། སྡུག་བསྔལ་དང་བྲལ་བ་དང་། བདེ་
བ་དང་མི་འབྲལ་བ་དང་། ཆགས་སྡང་གི་ཉོན་མོངས་པ་དང་བྲལ་བའི་བཏང་
སྙོམས་འདོད་པའི་རྣམ་པ་ཅན་དང༌། གཉིས་པ་ནི། ཚད་མེད་བཞི་རྗོད་ང་ར་
བྱེད་པའི་སྟོབས་ལ་འཇུག་པ་དང་། གསུམ་པ་ནི། ཚད་མེད་བཞིའི་དེ་བཞིན་
ཉིད་ལ་འཇུག་པ་ཞེས་བཤད་ལ། རྟེན་གྱི་གང་ཟག་ནི། བྱང་སར། དང་པོ་མུ་
སྟེགས་པ་དང་ཐུན་མོང་བ་དང་། གཉིས་པ་ཉན་རང་དང་ཐུན་མོང་བ་དང་།
གསུམ་པ་བྱང་སེམས་ཀྱི་ཐུན་མོང་བའོ། །ཞེས་དང་། བློ་གྲོས་མི་ཟད་པའི་
:66 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མདོར། སྙིང་རྗེ་དང་པོ་བྱང་སེམས་སོ་སྐྱེ་དང་། གཉིས་པ་མ་དག་ས་བདུན་
ལ་གནས་པ་དང་ཐུན་མོང་བ་ཡིན་ལ། གསུམ་པ་ནི་དག་སའི་ཡིན་ནོ་ཞེས་
བཤད་དོ། །གཉིས་པ་ནི་སྡུག་བསྔལ་དང་འགྱུར་བའི་སྡུག་བསྔལ་གྱིས་ཁྱད་
པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དེ་ལས་སྐྱོབ་པར་་་
འདོད་པའི་རྣམ་པ་ཅན་སྙིང་རྗེ་དང་པོའི་མཚན་ཉིད། ཁྱབ་པ་འདུ་བྱེད་་་་་
ཀྱི་སྡུག་བསྔལ་གྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་་་་
བསྔལ་དེ་ལས་སྐྱོབ་པར་འདོད་པའི་རྣམ་པ་ཅན་ཆོས་ལ་དམིགས་པའི་སྙིང་་་་
རྗེའི་མཚན་ཉིད། རང་བཞིན་གྱིས་སྟོང་པས་ཁྱད་པར་དུ་བྱས་པའི་སེམས་
ཅན་ལ་དམིགས་ནས་སངས་རྒྱས་ཉིད་ཡང་དག་པར་ཐོབ་པར་འདོད་པའི་སྒོ་
ནས་སྐྱབས་པའི་རྣམ་པ་ཅན། དམིགས་མེད་ལ་དམིགས་པའི་སྙིང་རྗེའི་མཚན་
ཉིད། དང་( ༣ ༢བ) པོའི་ཡུལ་སོ་སྐྱེ་དང་ཉན་རང་སློབ་པ་རྣམས་ཡིན། གཉིས་
པའི་ཡུལ་དེའི་སྟེང་དུ་ཉན་རང་མི་སློབ་པ་དང་ས་བཅུའི་རྗེས་ཐོབ་ལ་གནས་་
པའི་བྱང་སེམས་རྣམས་ཀྱང་ཡིན། གསུམ་པའི་ཡུལ་དེ་དག་གི་སྟེང་དུ་ས་
བཅུའི་མཉམ་བཞག་ལ་གནས་པའི་བྱང་སེམས་ཀྱང་ཡིན་པའི་ཕྱིར། ཤེས་པར་
བྱའོ། །ཞེས་ཟེར། དེས་ན་འདིའི་ཁྱབ་པ་འདུ་བྱེད་ཀྱི་སྡུག་བསྔལ་ནི། རྒྱུད་བླ་
མར། སླུ་བའི་ཆོས་ཅན་ཡིན་པའི་ཕྱིར། ཞེས་པའི་འགྲེལ་པར་མདོ་དྲངས་པ་
ལས་མི་རྟག་པ་ཐམས་ཅད་སྡུག་བསྔལ་དུ་གསུངས་པ་དང་། རྩ་ཤེར་འདུ་བྱེད་
ཐམས་ཅད་སླུ་བའི་ཆོས། །དེས་ན་དེ་དག་བརྫུན་པ་ཡིན། །ཞེས་གསུངས་པ་
ལྟར། སྐད་ཅིག་གིས་འཇིག་པའི་མི་རྟག་པ་ཙམ་ལ་བཞེད་དེ། འགྲེལ་པར།
སྐད་ཅིག་རེ་རེར་མི་རྟག་པའི་སྡུག་བསྔལ་ཐོག་ཏུ་འབབ་པ། ཞེས་གསུངས་
པའི་ཕྱིར། ཞེས་ཟེར་རོ། །འོ་ན་ཉན་ཐོས་ཀྱི་རྒྱུད་ཀྱི་ཆོས་ལ་དམིགས་པའི་
སྙིང་རྗེ་དེས་སྙིང་རྗེ་རྗོད་པར་བྱེད་པའི་བསྟན་བཅོས་ལ་དམིགས་པར་ཐལ།
དེ་ལྟར་མདོ་སྡེ་རྒྱན་ལས་བཤད་པའི་ཕྱིར། རྟགས་ཁས། འདོད་ན། དེ་
• 67 .



པཎ་ཆེན་བདེ་ལེགས་ཉི་མས་མཛད། །
བསྟན་བཅོས་ལ་དམིགས་ནས་སྡུག་བསྔལ་བྲལ་འདོད་ཀྱི་རྣམ་པ་ཅན་ཡིན་་་་་
པར་ཐལ། དེ་དེ་ལ་དམིགས་པའི་སྙིང་རྗེ་ཡིན་པའི་ཕྱིར། གཞན་ཡང་། བྱང་
སེམས་ཀྱི་རྒྱུད་ཀྱི་དམིགས་མེད་དེ་ལ་དམིགས་པའི་སྙིང་རྗེ་དེ་དེ་བཞིན་ཉིད་་་
ལ་དམིགས་པའི་སྙིང་རྗེར་བྱམས་པས་འདོད་པར་ཐལ། དེ་ལྟར་མདོ་སྡེ་རྒྱན་
ལས་བཤད་པའི་ཕྱིར། དེ་དེའི་རང་གཞུང་རྣམ་དག་ཡིན་པའི་ཕྱིར། འདོད་ན།
དེས་དེ་ལ་དམིགས་པར་ཁས་ལེན་པར་ཐལ་ལོ། །འདོད་ན། དེས་དེ་རྟོགས་
པར་ཁས་ལེན་པར་ཐལ་ལོ། །འདོད་ན། དེས་བྱང་སེམས་ཀྱི་རྒྱུད་ཀྱི་སྙིང་རྗེ་ལ་
འཛིན་སྟངས་མི་མཐུན་པ་གཉིས་ཡོད་པར་ཁས་ལེན་པར་ཐལ་ལོ། །གཞན་
ཡང་། སྡུག་བསྔལ་དང་འགྱུར་བའི་སྡུག་བསྔལ་གྱིས་ཁྱད་པར་དུ་བྱས་པའི་
སེམས་ཅན་ཡོད་པར་ཐལ། དེ་ལ་དམིགས་པའི་སྙིང་རྗེ་ཡོད་པའི་ཕྱིར། རྟགས་
ཁས། འདོད་ན། ཚོར་བ་སྡུག་བསྔལ་གྱིས་ཁྱད་པར་དུ་བྱས་པའི་སེམས་ཅན་
ཡོད་པར་ཐལ། འདོད་པའི་ཕྱིར། འདོད་ན་ཚོར་བ་སྡུག་བསྔལ་དུ་གྱུར་པའི་
སེམས་ཅན་ཡོད་པར་ཐལ། འདོད་པའི་ཕྱིར། མ་ཁྱབ་ན། ཀ་བ་དང་བུམ་
( ༣ ༣ ན）པས་ཁྱད་པར་དུ་བྱས་པའི་སེམས་ཅན་ཡོད་པར་ཐལ་ལོ། །གཞན་
ཡང་། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན།
ཁྱབ་པ་འདུ་བྱེད་ཀྱི་སྡུག་བསྔལ་ཡིན་པར་ཐལ། མི་རྟག་པ་ཡིན་པའི་ཕྱིར།
ཁྱབ་པ་ཁས། དེར་ཐལ། ཤེས་པ་ཡིན་པའི་ཕྱིར། ཡིད་ཤེས་ཡིན་པའི་ཕྱིར་ཏེ།
ཆོས་ཅན་དེ་ཡིན་པའི་ཕྱིར། འདོད་ན། སངས་རྒྱས་ཀྱི་ས་ན་སྡུག་བསྔལ་ཡོད་
པར་ཐལ་ལོ། །གཞན་ཡང་སངས་རྒྱས་ཀྱི་ས་ན་མི་རྟག་པ་མེད་པར་ཐལ། མི་
རྟག་པ་ཡིན་ན་ཁྱབ་པ་འདུ་བྱེད་ཀྱི་སྡུག་བསྔལ་ཡིན་དགོས། སངས་རྒྱས་ཀྱི་ས་
ན་སྡུག་བསྔལ་མེད་པའི་ཕྱིར། དངོས་སོ། །འདོད་མི་ནུས་ཏེ། གཟུགས་སྐུ་
གཉིས་པོ་དེ་མི་རྟག་པ་ཡིན་པའི་ཕྱིར། གཞན་ཡང་། སེམས་ཅན་ཐམས་ཅད་
ལ་དམིགས་པའི་སྙིང་རྗེ་ཆེན་པོ་གཅིག་མེད་པར་ཐལ། སྙིང་རྗེ་དང་པོ་དེས་
• 68.



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
ཀྱང་སེམས་ཅན་ཐམས་ཅད་ལ་མ་དམིགས། སྙིང་རྗེ་གཉིས་པས་ཀྱང་དེ་ལ་
མ་དམིགས། སྙིང་རྗེ་གསུམ་པས་ཀྱང་དེ་ལ་མ་དམིགས་པའི་ཕྱིར། རྟགས་
རྣམས་གྲུབ་སྟེ། སྙིང་རྗེ་གསུམ་གྱི་དམིགས་ཡུལ་སོ་སོར་འབྱེད་ཚུལ་དེ་འཐད་
པའི་ཕྱིར།། །། །
ཀ༢ བརྩམས་པའི་བསྟན་བཅོས་ཀྱི་ལུས་དངོས་བཤད་པ།
ཁ༡ རྒྱུའི་ས་བཤད་པ།
ག༡ ས་བཅུ་སོ་སོའི་རང་བཞིན་བཤད་པ།
ང༡ རབ་ཏུ་དགའ་བ་སོགས་ས་ལྔ་བཤད་པ།
ཅ༡ ས་དང་པོ་རབ་ཏུ་དགའ་བ་བཤད་པ།
༈ དེ་རྣམས་ཀྱི་ནང་ནས། རྒྱལ་བའི་སྲས་པོ་འདི་ཡི་སེམས་གང་འགྲོ་བ་
རྣམས། །ཞེས་པ་ནས། ཁྱོད་ལ་མྱ་ངན་འདས་མི་མངའ། །ཞེས་པའི་བར་གྱིས་
བརྩམས་པའི་བསྟན་བཅོས་ཀྱི་ལུས་དངོས་བཤད་ཚུལ་དེ་གང་ཞེ་ན། འདི་ལ་
རྒྱུའི་ས་དང་འབྲས་བུའི་ས་གཉིས་སུ་ཡོད་པའི་ཕྱིར། དང་པོ་སྟོན་པ་ལ། རྒྱལ་
བའི་སྲས་པོ། ཞེས་པ་ནས། སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་
པའི་བར་གསུངས། གཉིས་པ་སྟོན་པ་ལ། གང་ཕྱིར་ནམ་མཁའ་དྲི་མ་མེད་ལ་
ཟླ་སྣང་གསལ་བར་གྱུར་པ་ཡི། །ཞེས་པ་ནས། མྱ་ངན་འདས་མི་མངའ། །ཞེས་
པའི་བར་གསུངས། རྒྱལ་བའི་སྲས་པོ། ཞེས་སོགས་ཀྱིས་རྒྱུའི་ས་འཆད་ཚུལ་ལ་
ཡང་། ས་བཅུ་སོ་སོའི་རང་བཞིན། ཐུན་མོང་བའི་ཡོན་ཏན་བཤད་པ་གཉིས་
ལས། དང་པོ་ནི། རྒྱལ་བའི་སྲས་པོ། ཞེས་པ་ནས། ཆོས་ཆར་འབེབས་ཞེས་པའི་
བར་གྱིས་བཤད། ( ༣ ༣ བ）གཉིས་པ་སྟོན་པ་ལ། དེ་ཚེ་འདི་ནི་སངས་རྒྱས་བརྒྱ་
མཐོང་ཞིང༌། །ཞེས་པ་ནས། སྟོན་པར་ནུས། ཞེས་པའི་བར་གསུངས། དང་
པོ་ལ་ཡང་རབ་ཏུ་དགའ་བ་སོགས་ལྔ་བཤད་པ། མངོན་དུ་གྱུར་པ་བཤད་པ།
རིང་དུ་སོང་བ་སོགས་བཞི་བཤད་པ་དང་གསུམ་ལས། དང་པོ་སྟོན་པ་ལ།
69.



པཎ་ཆེན་བདེ་ལེགས་ཉི་མས་མཛད།
རྒྱལ་བའི་སྲས་པོ་ཞེས་པ་ནས། ཞིབ་མོ་རྟོགས་ལའང་ཤིན་ཏུ་མཁས་པ་ཐོབ། །
ཅེས་པའི་བར་གསུངས། གཉིས་པ་སྟོན་པ་ལ། མངོན་དུ་ཕྱོགས་པ་མཉམ་
བཞག་སེམས་གནས་ཏེ། །ཞེས་པ་ནས། རྒྱལ་བའི་ཡོན་ཏན་རྒྱ་མཚོའི་ཕ་རོལ་
མཆོག་ཏུ་འགྲོ། །ཞེས་པའི་བར་གསུངས། གསུམ་པ་སྟོན་པ་ལ། རིང་དུ་སོང་
འདིར་འདི་ནི་སྐད་ཅིག་དང༌། །ཞེས་པ་ནས། ཆོས་ཆར་འབེབས་ཞེས་པའི་
བར་གསུངས། དང་པོ་དེ་ལ་ཡང་ལྔ་ཡོད་པའི་ས་དང་པོ་རབ་དགའ་སྟོན་པ་
ལ། རྒྱལ་བའི་ཞེས་པ་ནས། མུན་པ་མཐུག་པོ་ཐམས་ཅད་རྣམ་པར་བསལ་ནས་
རྒྱལ། །ཞེས་པའི་བར་གསུངས། གཉིས་པ་དྲི་མ་མེད་པ་སྟོན་པ་ལ། །དེ་ཚུལ་
ཕུན་ཚོགས་ཡོན་ཏན་དག་ལྡན་ཕྱིར། །ཞེས་པ་ནས། འགྲོ་བའི་ཡིད་ཀྱི་གདུང་
བ་སེལ་བར་བྱེད་པའང་ཡིན། །ཞེས་པའི་བར་གསུངས། གསུམ་པ་འོད་བྱེད་པ་
སྟོན་པ་ལ། ཤེས་བྱའི་བུད་ཤིང་མ་ལུས་སྲེག་པའི་མེ། །ཞེས་པ་ནས། ས་འདི་
ཤིན་ཏུ་རྣོ་བར་གྱུར་ཀྱང་ཁྲོ་མི་འགྱུར། །ཞེས་པའི་བར་གསུངས། ས་བཞི་པ་
འོད་འཕྲོ་བ་སྟོན་པ་ལ། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང་། །ཞེས་
པ་ནས། རང་དུ་ལྟ་བ་དང་འབྲེལ་ཡོངས་སུ་ཟད། །ཅེས་པའི་བར་གསུངས། ས་
ལྔ་པ་སྦྱང་དཀའ་འཆད་པ་ལ། བདག་ཉིད་ཆེ་དེ་བདུད་རྣམས་ཀུན་གྱིས་ཀྱང་།
ཞེས་པ་ནས། མཁས་པ་ཐོབ། ཅེས་པའི་བར་གསུངས། དེ་རྣམས་ཀྱི་ནང་ནས།
རྒྱལ་བའི་སྲས་པོ། ཞེས་སོགས་ཀྱི་ས་དང་པོ་རབ་དགའ་འཆད་ཚུལ་ལ་ཡང་།
ཁྱད་གཞི་སའི་ངོ་བོ་མདོར་བསྟན་པ། ཁྱད་ཆོས་སའི་ཡོན་ཏན་རྒྱས་པར་
བཤད་པ། སའི་ཡོན་ཏན་བརྗོད་པའི་སྒོ་ནས་མཇུག་བསྡུ་ཚུལ་བཤད་པ་དང་
གསུམ་ལས། དང་པོ་དེ་སྟོན་པ་ལ། རྒྱལ་བའི་སྲས་པོ་འདི་ཡི་སེམས་གང་འགྲོ་
བ་རྣམས། །ཞེས་སོགས་དང་། རང་འགྲེལ་ལས། བྱང་ཆུབ་སེམས་དཔའ་
རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་པས་ཡོངས་སུ་ཟིན་པ་
ཉིད་( ༣༤ན） ཆར་རྣམ་པར་ཕྱེ་བ་ན་ས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་
• 70.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རྟེན་དུ་འགྱུར་བའི་ཕྱིར་རོ། །དེ་ཡང་གོང་ནས་གོང་དུ་ཡོན་ཏན་གྱི་གྲངས་
དང་། མཐུ་ཕུལ་དུ་བྱུང་བ་ཐོབ་པ་དང་། སྦྱིན་པ་ལ་སོགས་པའི་ཕ་རོལ་ཏུ་
ཕྱིན་པ་ལྷག་པ་དང་། རྣམ་པར་སྨིན་པ་འཕེལ་བའི་བྱེ་བྲག་གིས་ས་རབ་ཏུ་
དགའ་བ་ལ་སོགས་པའི་རྣམ་པར་དབྱེ་བས། དབྱེ་བ་རྣམ་པ་བཅུར་བཞག་གི །
འདི་ལ་རང་གི་ངོ་བོས་ཁྱད་པར་དུ་བྱས་པའི་དབྱེ་བ་ནི་ཡོད་པ་མིན་ནོ། །ཇི་
སྐད་དུ། ཇི་ལྟར་བར་སྣང་བྱ་རྗེས་མཁས་རྣམས་ཀྱི། །བརྗོད་པར་ནུས་མ་ཡིན་
ཞིང་མི་མཐོང་བ། །དེ་ལྟར་རྒྱལ་བའི་སྲས་ཀྱི་ས་ཀུན་ཀྱང་། །བརྗོད་མི་ནུས་ན་
མཉན་པར་ག་ལ་ནུས། །ཞེས་གསུངས་སོ། །ཞེས་གསུངས། འདིའི་དོན་ནི། བྱང་
ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་པས་་་
ཡོངས་སུ་ཟིན་པ་ཞེས་བཤད་ན། ཟག་བཅས་དང་ཟག་མེད་ཀྱི་དོན་གང་ཞེ་ན།
འདི་ལ་འགྲེལ་བཤད་མཁན་པོ་ན་རེ། ཟག་པ་དམིགས་པ་དང་མཚུངས་ལྡན་
གང་རུང་གི་སྒོ་ནས་རྒྱས་སུ་མི་རུང་བ་ཟག་མེད་དང༌། རྒྱས་སུ་རུང་བ་ཟག་
བཅས་ཀྱི་དོན་ཡིན་ཞེས་གསུངས། དེ་ལྟར་ཡང་འགྲེལ་བཤད་ལས་ཟག་པ་
མེད་པ་ཞེས་བྱ་བ་ནི་ཟག་པ་རྣམས་དེ་ལ་རྒྱས་པར་མི་འགྱུར་བའི་ཕྱིར།
འདིར་སྟོང་པ་ཉིད་དང་སྙིང་རྗེས་ཡོངས་སུ་ཟིན་པའི་ཤེས་པ་ནི་ལམ་གྱིས་་་་་
བསྡུས་པ་ཡིན་ལ། ལམ་གྱི་རང་བཞིན་ཅན་གྱི་ཤེས་པ་ལ་ཟག་པ་རྒྱས་པར་མི་
འགྱུར་ཏེ། བདག་ཏུ་ལྟ་བ་དང་བདག་ལ་སྲེད་པས་རླན་པར་མ་བྱས་པ་དེ་ལ་
ཟག་པ་རྣམས་རྒྱས་པར་མི་འགྱུར་ཏེ། རྡོ་ཚན་རྡོ་ལ་རྐང་མཐིལ་བཞིན་ནོ། །
ཞེས་གསུངས། འདི་འགོག་པ་ལ་ཊིཀ་ཆེན་ལས། ཁ་ཅིག་མཛོད་ལས་བཤད་པ་
ལྟར་ཟག་པ་རྒྱས་སུ་མི་རུང་བ་ཟག་མེད་དུ་འཆད་པ་ནི། ལུགས་འདིའི་ཟག་
མེད་དུ་འཇོག་པའི་དོན་ཐུན་མོང་མ་ཡིན་པ་མ་རྟོགས་པར་སྣང་ངོ༌། །ཞེས་
གསུངས། དེའི་དོན་ནི། ཁྱོད་ཀྱི་ཟག་བཅས་དང་ཟག་མེད་ཀྱི་དོན་དེ་མི་འཐད་
དེ། དེ་འདྲ་བ་ཉན་ཐོས་སྡེ་པ་འགའ་ཞིག་གི་ལུགས་ཡིན་གྱི་སྐབས་འདིར་དེ་
， 71 •



པཎ་ཆེན་བདེ་ལེགས་ཉི་མས་མཛད།
མི་འཐད་དེ། སྐབས་འདིར་ཟག་མེད་དུ་འཇོག་པའི་དོན་དུ་ཐུན་མོང་མ་ཡིན་
པ་གཅིག་ཡོད་པའི་ཕྱིར་ཏེ། ལུགས་འདི་ལ་མ་རིག་པ་དང་དེའི་( ༣༤བ) བག་
ཆགས་གང་རུང་གིས་མ་བསླད་པའི་ཤེས་པ་ལ་ཟག་མེད་ཀྱི་ཤེས་པར་འཇོག་་་
པའི་ཕྱིར་ཏེ། ཚིགས་གསལ་ལས། མ་རིག་པའི་རབ་རིབ་དང་བྲལ་བ་དག་གིས་
ཡེ་ཤེས་ཟག་པ་མེད་པའི་ཡུལ་གྱི་རང་བཞིན་ལ་ལྟོས་ན་ནི་མ་ཡིན་ནོ། །ཞེས་
གསུངས་པའི་ཕྱིར། མཐུ་ཕུལ་དུ་བྱུང་བ་ཞེས་པའི་དོན་ལ་འགྲེལ་བཤད་་་་
མཁན་པོ་ན་རེ། མཐུ་ཕུལ་དུ་བྱུང་བ་ཞེས་པའི་དོན། ས་དང་པོར་ཞིང་བརྒྱ་
གཡོ་བ་སོགས་ལ་བྱེད་ཅེས་གསུངས་ཏེ། འགྲེལ་བཤད་ལས། མཐུ་ནི་འཇིག་
རྟེན་གྱི་ཁམས་སྟོང་འགུལ་བར་བྱེད་དོ། །ཞེས་གསུངས། དེ་འགོག་པ་ལ། ཊིཀ་
ཆེན་ལས། དེ་ནི་ཞིང་བརྒྱ་གཡོ་བ་དང་སྟོང་གཡོ་བ་སོགས་ལ་འཆད་མོད་
ཀྱང་། དེ་དག་ཡོན་ཏན་གྱི་གྲངས་འཕེལ་བའི་ནང་དུ་སོང་ཟིན་ནས། ས སོ་
སོའི་སྐབས་ཀྱི་དྲི་མ་སྦྱོང་བའི་སྟོབས་དང༌། ལམ་བསྒོམ་པའི་སྟོབས་གོང་ནས་
གོང་དུ་འཕེལ་བ་ལ་བྱ་དགོས་པར་འདྲའོ། །ཞེས་གསུངས། དེའི་དོན་ནི།
མཐུ་ཕུལ་དུ་བྱུང་བ་ཐོབ་པའི་ཁྱད་པར་ས་དང་པོར་ཞིང་བརྒྱ་གཡོ་བ་དང་ས་
གཉིས་པར་ཞིང་སྟོང་གཡོ་བ་སོགས་ལ་འཆད་པ་མི་འཐད་པར་ཐལ། དེ་་་་
རྣམས་ཡོན་ཏན་གྱི་གྲངས་འཕེལ་བའི་ནང་དུ་གྲངས་ཟིན་པའི་ཕྱིར་ཏེ། ས་
དང་པོའི་ཡོན་ཏན་བརྒྱ་ཕྲག་བཅུ་གཉིས་བཤད་པ་ན། འཇིག་རྟེན་ཁམས་
བརྒྱ་འདི་ཡིས་ཀུན་ནས་གཡོ་ཞིང་སྣང་བར་ནུས། །ཞེས་གསུངས་པའི་ཕྱིར།
རང་ལུགས་ལུང་དེའི་དོན་ནི། བྱང་ཆུབ་སེམས་དཔའ་རྣམས་ཀྱི་ཟག་པ་མེད་
པའི་ཡེ་ཤེས་ཞེས་པས་བྱང་སེམས་འཕགས་པའི་སའི་ངོ་བོ་བསྟན། སྙིང་རྗེ་ལ་
སོགས་པས་ཡོངས་སུ་ཟིན་པ་ཉིད་ཅེས་པས་ས་དེ་ཡང་ཐབས་ཁྱད་པར་ཅན་་་་
གྱིས་ཟིན་ཚུལ་བསྟན། ཆར་རྣམ་པར་ཕྱེ་ནས་ཞེས་པས་བྱང་འཕགས་ཀྱི་ས་ལ་
ས་བཅུར་འབྱེད་ཚུལ་བསྟན། ས་ཞེས་བྱ་བའི་མིང་ཐོབ་ཅེས་པས། སའི་མིང་
• 72 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐོབ་ཚུལ་དེ་བསྟན། ཡོན་ཏན་གྱི་རྟེན་དུ་གྱུར་པའི་ཕྱིར་ཞེས་པས་སྒྲ་བཤད་
བསྟན། དེ་ཡང་གོང་ནས་གོང་དུ་ཞེས་སོགས་ཀྱིས་རྒྱུ་མཚན་བཞིའི་སྒོ་ནས་
བྱང་འཕགས་ཀྱི་མཉམ་བཞག་ཡེ་ཤེས་ལ་ས་བཅུའི་དབྱེ་བ་འཐད་ལ་མཉམ་་་་
གཞག་རང་གི་ངོ་བོ་མི་འདྲ་བའི་དབྱེ་བ་མེད་པའི་ཡེ་ཤེས་དང་བཅས་པ་་་་་་
བསྟན། དེས་ན་ལུང་དེའི་དོན་བསྡུ་ན། ( ༣༥ན） བྱང་སེམས་འཕགས་པའི་སའི་
མཚན་ཉིད། དབྱེ་བ། ས་སོ་སོར་འཇོག་ཚུལ་རྒྱུ་མཚན་དང་བཅས་པ། སྒྲ་དོན།
ས་ནས་སར་འཕོ་ཚུལ། མཐའ་དཔྱད་པའོ། །དང་པོ་ནི། སྙིང་རྗེ་ཆེན་པོ་
དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་བྱང་སེམས་
འཕགས་པའི་མཁྱེན་པ་བྱང་འཕགས་ཀྱི་སའི་མཚན་ཉིད། གཞུང་འདིའི་་་་
དངོས་བསྟན་གྱི་དབང་དུ་བྱས་ན་སྙིང་རྗེ་ཆེན་པོ་སོགས་ཐབས་ཁྱད་པར་་་་་
ཅན་གྱིས་ཟིན་པའི་བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་་་
པའི་ཟག་མེད་ཀྱི་ཡེ་ཤེས་དེ་བྱང་སེམས་འཕགས་པའི་དོན་དམ་པའི་སའི་་་་་་
མཚན་ཉིད། གཉིས་པ་ནི། བྱང་སེམས་འཕགས་པའི་ས་དེ་ལ་དབྱེ་ན་བཅུར་
ཡོད་དེ། དེ་ལ་ས་དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་སྤྲིན་གྱི་བར་
བཅུར་ཡོད་པའི་ཕྱིར། རིན་ཆེན་འཕྲེང་བ་ལས། ཇི་ལྟར་ཉན་ཐོས་ཐེག་པ་
ལས། །ཉན་ཐོས་ས་ནི་བརྒྱད་བཤད་པ། །དེ་བཞིན་ཐེག་པ་ཆེན་པོ་ལས། །
བྱང་ཆུབ་སེམས་དཔའི་ས་བཅུའོ། །ཞེས་གསུངས་པའི་ཕྱིར། འདིའི་ཉན་ཐོས་
ཀྱི་ས་བརྒྱད་པོ་དེ་རིན་ཆེན་འཕྲེང་བའི་དར་ཊིཀ་ལས་རིགས་ཀྱི་ས་ནས་རང་་་
སངས་རྒྱས་ཀྱི་ས་ཡི་བར་དམན་པ་ས་བརྒྱད་ལ་བཤད་ཀྱང་། རང་འགྲེལ་ལྟར་
ན་ཞུགས་གནས་བརྒྱད་ཀྱི་མངོན་རྟོགས་ལ་བྱེད་པ་ཡིན་ཏེ། རང་འགྲེལ་ལས།
དེ་ལ་ཇི་ལྟར་ཉན་ཐོས་ཀྱི་ཐེག་པར་ཞུགས་པ་དང་འབྲས་བུའི་ལམ་ལ་གནས་་
པའི་དབྱེ་བས་ཉན་ཐོས་ཀྱི་ས་བརྒྱད་རྣམ་པར་འཇོག་པ་དེ་བཞིན་དུ། ཐེག་
པ་ཆེན་པོ་ལ་ཡང་བྱང་ཆུབ་སེམས་དཔའ་རྣམས་ཀྱི་བྱང་ཆུབ་སེམས་དཔའི་
• 73 •



པཎ་ཆེན་བདེ་ལེགས་ཉི་མས་མཛད།
ས་བཅུ་ཡིན་ནོ་ཞེས་གསུངས་པ་འདི། ཇི་ལྟར་ཉན་ཐོས་ཐེག་པ་ལས། །
ཞེས་སོགས་ཀྱིས་ཚིག་དོན་དེའི་དབང་དུ་བྱས་ནས་གསུངས་པ་ཡིན་པའི་ཕྱིར།
གསུམ་པ་ལ། བྱང་སེམས་འཕགས་པའི་ས་ལ་བཅུར་འབྱེད་པའི་རྒྱུ་མཚན་
ཡོད་དེ། ས་དང་པོར་སངས་རྒྱས་ཀྱི་ཞིང་བརྒྱ་གཡོ་ནུས་པ་དང༌། གཉིས་པར་
སྟོང་གཡོ་ནུས་པ་སོགས་ནས་ས་བཅུ་པར་སངས་རྒྱས་ཀྱི་ཞིང་བརྗོད་དུ་མེད་་་
པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་འཇིག་་་་
རྟེན་གྱི་ཁམས་གཡོ་ནུས་པ་སོགས་ཡོན་ཏན་( ༣༥ བ）སྡེ་ཚན་བཅུ་གཉིས་རེ་རེ་་
གོང་ནས་གོང་དུ་འཕེལ་བ་ཐོབ་པས་ཡོན་ཏན་གྱི་གྲངས་གོང་དུ་འཕེལ་བའི་་་
ཁྱད་པར་དང་། ས་སོ་སོའི་གནས་སྐབས་ཀྱི་དྲི་མ་སྦྱོང་བའི་སྟོབས་དང་། ལམ་
བསྒོམ་པའི་སྟོབས་གོང་དུ་འཕེལ་བས་མཐུ་ཕུལ་དུ་བྱུང་བ་ཐོབ་པའི་ཁྱད་་་་་
པར་དང༌། ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ལྷག་པ་ནས་་་་
ས་བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ལྷག་པའི་བར་ཕར་ཕྱིན་གྱི་་་་
ཉམས་ལེན་ལྷག་པའི་ཁྱད་པར་དང་། ས་དང་པོར་འཛམ་བུ་གླིང་ལ་དབང་
བའི་འཁོར་ལོས་བསྒྱུར་བའི་རྒྱལ་པོར་སྐྱེ་བ་འཛིན་པ་ནས། ས་བཅུ་པར་་་་
གནས་གཙང་མའི་ལྷའི་རྒྱལ་པོར་སྐྱེ་བ་འཛིན་པའི་བར་རྣམ་སྨིན་གྱི་སྐྱེ་བ་་་་
འཛིན་ཚུལ་ལྷག་པའི་ཁྱད་པར་རྣམས་ཀྱི་སྒོ་ནས་ས་བཅུར་བཞག་པ་ཡིན་་་་་
པའི་ཕྱིར། དེ་ལྟར་ས་བཅུར་བཞག་ཀྱང་ས་བཅུའི་མཉམ་བཞག་ཡེ་ཤེས་ལ་ངོ་
བོ་མི་འདྲ་བའི་དབྱེ་བ་མེད་དེ། དེ་རྣམས་དགག་བྱ་བདེན་གྲུབ་བཀག་ཙམ་
གྱི་སྟོང་ཉིད་ལ་གཉིས་སྣང་ནུབ་པར་མཚུངས་པའི་ཕྱིར། དཔེར་ན། མཁའ་
ལྡིང་བཅུ་ནམ་མཁའ་ལ་འཕུར་བའི་ཚེ། འཕུར་ཡུལ་གྱི་ནམ་མཁའ་ལ་མི་འདྲ་
བའི་ཁྱད་པར་དང་འཕུར་བའི་རྗེས་ལ་མི་འདྲ་བའི་ཁྱད་པར་ཡོད་པར་སྒྲ་་་་
རྟོག་གི་ཡུལ་དུ་བྱེད་མི་ནུས་པ་བཞིན་ནོ། །ཁོ་ན་རེ། ཆོས་དབྱིངས་བསྟོད་པ་
ལས། ཇི་ལྟར་ཚེས་པའི་ཟླ་བ་ལས། །ཞེས་སོགས་ས་བཅུའི་མཉམ་བཞག་ཡེ་
• 74 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཤེས་ལ་བློ་བུར་དྲི་བྲལ་གྱི་ཆོས་སྐུ་མཐོང་ཚུལ་ལ་མི་འདྲ་བའི་ཁྱད་པར་ཡོད་་་་
པར་གསུངས་པ་དང་། རྣམ་བཤད་སྙིང་པོ་རྒྱན་ལས། སྔ་མ་ཁ་ཅིག་ས་བཅུའི་
མཉམ་གཞག་ཡེ་ཤེས་ལ་ཆོས་ཉིད་མཐོང་བ་ལ་ཁྱད་པར་མེད་ཀྱང་། ཆོས་སྐུ་
མཐོང་བ་ལ་ཁྱད་པར་ཡོད་དོ། །ཞེས་སྨྲ་བ་ནི། འགོག་བདེན་དོན་དམ་བདེན་
པར་འདོད་ན་རིགས་མོད་ཀྱང་། ཞེས་གསུངས་པ་མི་འཐད་པར་ཐལ། ས་
བཅུའི་མཉམ་བཞག་ཡེ་ཤེས་རྣམས་ཆོས་ཉིད་ཀྱི་རྣམ་པ་ཅན་དུ་མཚུངས་པའི།
འགོག་བདེན་ཆོས་ཉིད་ཡིན་པའི་ཕྱིར་ན། སྐྱོན་མེད་དེ། ས་བཅུའི་མཉམ་
བཞག་ཡེ་ཤེས་རྣམས་བདེན་གྲུབ་བཀག་ཙམ་གྱི་མེད་དགག་གི་རྣམ་པ་ཅན་
དུ་མཚུངས་ཀྱང་། བློ་བུར་དྲི་བྲལ་གྱི་འགོག་བདེན་མཐོང་ཚུལ་ལ་མི་འདྲ་
བའི་ཁྱད་( ༣༦ན）པར་ཡོད་པའི་ཕྱིར་ཏེ། སྐབས་འདིའི་ཆོས་སྐུ་དེ་ས་སོ་སོའི་
སྐབས་ཀྱི་སྒྲིབ་པ་ཅི་རིགས་དང་བྲལ་བའི་འགོག་བདེན་ལ་ཆོས་སྐུར་བཏགས་
པ་ཡིན་པས། ས་བཅུའི་མཉམ་བཞག་ཡེ་ཤེས་ལ་འགོག་བདེན་མཐོང་ཚུལ་ལ་
མི་འདྲ་བའི་ཁྱད་པར་ཡོད་པའི་ཕྱིར་ཏེ། དེས་ན་འདིའི་དོན་མཐོང་ཚུལ་བདེ་
བར་བརྗོད་ན། ས་དང་པོའི་རྣམ་གྲོལ་ལམ་དེས་རང་རྒྱུད་ལྡན་གྱི་གང་ཟག་
གི་སེམས་ཀྱི་ཆོས་ཉིད་མཐོང་སྤངས་དང་བྲལ་བའི་བྲལ་ཆ་དེ་མངོན་སུམ་དུ་་་
རྟོགས་ཀྱང༌། དེས་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་
སྒོམ་སྤངས་བདེན་འཛིན་ཆེན་པོའི་ཆེན་པོ་དང་བྲལ་བའི་བྲལ་ཆ་མངོན་སུམ་
དུ་མ་རྟོགས། ས་གཉིས་པའི་རྣམ་གྲོལ་ལམ་དེས་རང་རྒྱུད་ལྡན་གྱི་གང་ཟག་གི་
སེམས་ཀྱི་ཆོས་ཉིད་སྒོམ་སྤངས་བདེན་འཛིན་ཆེན་པོའི་ཆེན་པོ་རགས་པ་དང་
བྲལ་བའི་བྲལ་ཆ་མངོན་སུམ་དུ་རྟོགས་ཀྱང༌། དེས་སྒོམ་སྤངས་བདེན་འཛིན་
ཆེན་པོའི་འབྲིང་དང་བྲལ་བའི་བྲལ་ཆ་མངོན་སུམ་དུ་མ་རྟོགས་པ་སོགས་ཕྱི་་་
མ་རྣམས་ལ་རིགས་འགྲེ་བའི་ཕྱིར། འདིའི་དོན་ལ་མཁས་པ་ཁ་ཅིག་ས་བཅུའི་
མཉམ་བཞག་ཡེ་ཤེས་ལ་ཆོས་སྐུ་མཐོང་ཚུལ་ལ་མི་འདྲ་བའི་ཁྱད་པར་ཡོད་་་་
75.



པཎ་ཆེན་བདེ་ལེགས་ཉི་མས་མཛད།
གསུངས་པའི་དོན་ནི། ས་དང་པོའི་རྣམ་གྲོལ་ལམ་གྱིས་མཐོང་སྤངས་སྤངས་
པའི་ཆོས་ཉིད་མངོན་སུམ་དུ་རྟོགས་ཀྱང་། སྒོམ་སྤངས་བདེན་འཛིན་ཆེན་
པོའི་ཆེན་པོ་སྤངས་པའི་ཆོས་ཉིད་མངོན་སུམ་དུ་མ་རྟོགས་པ་སོགས་ཕྱི་་་་་་
རྣམས་རིགས་འགྲེ་ཞེས་གསུངས། དེ་མི་འཐད་དེ། ས་དང་པོའི་རྣམ་གྲོལ་ལམ་
དེས་སྒོམ་སྤངས་བདེན་འཛིན་ཆེན་པོའི་ཆེན་པོ་སྤངས་པའི་ཆོས་ཉིད་མངོན་་
སུམ་དུ་རྟོགས་པར་ཐལ། དེས་སྒྲིབ་གཉིས་མ་ལུས་པར་སྤངས་པའི་ཆོས་ཉིད་
མངོན་སུམ་དུ་རྟོགས་པའི་ཕྱིར། རང་བཞིན་རྣམ་དག་གི་ཆར་གྱུར་པའི་ངོ་བོ་
ཉིད་སྐུ་མངོན་སུམ་དུ་རྟོགས་པའི་ཕྱིར། དེ་དེར་ཐལ། སངས་རྒྱས་ཀྱི་ཆོས་སྐུར་
གྱུར་པའི་ཆོས་ཉིད་མངོན་སུམ་དུ་རྟོགས་པའི་ཕྱིར། དེ་དེར་ཐལ། སངས་
རྒྱས་ཀྱི་ཆོས་སྐུར་གྱུར་པའི་ཆོས་ཉིད་མངོན་སུམ་དུ་རྟོགས་པའི་སེམས་ཅན་་་་
ཡོད་པའི་ཕྱིར་ཏེ། འཕགས་པ་གྱད་བུ་ནོར་གྱིས་བདེན་པ་མཐོང་བའི་ཚེ།
བདག་གིས་བཅོམ་( ༣༦བ）ལྡན་འདས་ཀྱི་ཆོས་ཀྱི་སྐུ་ནི་མངོན་སུམ་དུ་མཐོང་་་
ན་གཟུགས་ཀྱི་སྐུ་ནི་མ་མཐོང་བས་དེ་ལྟ་བའི་ཕྱིར་འགྲོའོ། །ཞེས་བཤད་པའི་
ཕྱིར། གཞན་ཡང་། ས་དང་པོའི་རྣམ་གྲོལ་ལམ་དེས་སྒྲིབ་གཉིས་མ་ལུས་པར་
སྤངས་པའི་ཆོས་ཉིད་མངོན་སུམ་དུ་རྟོགས་པར་ཐལ། དེས་ཡེ་ཤེས་ཆོས་སྐུའི་
ཆོས་ཉིད་མངོན་སུམ་དུ་རྟོགས་པའི་ཕྱིར། དེས་སངས་རྒྱས་ཀྱི་སའི་ཟག་མེད་
ཡེ་ཤེས་སྡེ་ཚན་ཉེར་གཅིག་གི་ཆོས་ཉིད་མངོན་སུམ་དུ་རྟོགས་པའི་ཕྱིར།
སངས་རྒྱས་མངོན་སུམ་དུ་མ་རྟོགས་པར་སངས་རྒྱས་ཀྱི་ཆོས་ཉིད་མངོན་སུམ་
དུ་རྟོགས་པའི་སེམས་ཅན་ཡོད་པའི་ཕྱིར། རྒྱུད་བླ་མའི་དར་ཊིཀ་ལས། སེམས་
ཅན་ཐམས་ཅད་ཀྱི་ཆོས་ཉིད་མངོན་སུམ་དུ་རྟོགས་ན་སེམས་ཅན་ཐམས་ཅད་
མངོན་སུམ་དུ་རྟོགས་དགོས་པའི་ངེས་པ་མེད་དེ། དཔེར་ན། སངས་རྒྱས་
མ་ཐོབ་པའི་འཕགས་པ་རྣམས་ཀྱིས་ཟག་པ་མེད་པའི་ཡེ་ཤེས་སྡེ་ཚན་ཉེར་་་་
གཅིག་མངོན་སུམ་དུ་མ་རྟོགས་ཀྱང་། དེའི་ཆོས་ཉིད་མངོན་སུམ་དུ་རྟོགས པ་
.76 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བཞིན་ནོ། །འདུལ་བ་ལུང་ལས། ཉན་ཐོས་འཕགས་པ་ཁ་ཅིག་སངས་རྒྱས་
ཀྱི་ཆོས་ཀྱི་སྐུ་མངོན་སུམ་དུ་མཐོང་ཟིན་གྱི་གཟུགས་ཀྱི་སྐུ་ལྟ་བའི་ཕྱིར་འགྲོ་་་་
བར་བྱའོ། །ཞེས་སྨྲ་བར་གསུངས་པ་ལྟ་བུའོ། །ཞེས་གསུངས་པའི་ཕྱིར། བཞི་
པ་ནི། བྱང་སེམས་འཕགས་པའི་མངོན་རྟོགས་རྣམས་ལ་ས་ཞེས་བརྗོད་པའི་
རྒྱུ་མཚན་ཡོད་དེ། དེ་རྣམས་ས་དང་འདྲ་ཆོས་འགྲུབ་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། དེ་ས་དང་འདྲ་ཆོས་གྲུབ་པ་ཡང་ཡིན་ཏེ། ས་ཆེན་པོ་
འདིས་སྣོད་བཅུད་ཀྱི་འཇིག་རྟེན་ཀུན་གྱི་རྟེན་བྱེད་པ་བཞིན་དུ་འདི་རྣམས་་་
ཀྱང་རང་གི་རྒྱུ་མཐུན་དང་བྲལ་འབྲས་སུ་གྱུར་པའི་ཡོན་ཏན་གྱི་རྟེན་བྱེད་་་་་་
པའི་ཕྱིར། དེ་ལྟར་ཡང་། རང་འགྲེལ་ལས། ས་ཞེས་བྱ་བའི་མིང་ཐོབ་སྟེ།
ཡོན་ཏན་གྱི་རྟེན་དུ་གྱུར་པའི་ཕྱིར། ཞེས་གསུངས་པའི་ཕྱིར། ལྔ་པ་ལ། དང་
པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་གྱི་ཚོགས་ལམ་ཆེན་པོ་བ་
དེས་སྟོང་ཉིད་ལ་དམིགས་པའི་ཞི་གནས་ལ་གནས་བཞིན་པའི་ངང་ནས་སྟོང་
ཉིད་ཀྱི་དོན་ལ་སོ་སོར་དཔྱོད་པར་བྱེད་པའི་ཤེས་རབ་ཀྱི་དཔྱོད་སྟོབས་ཀྱིས་་་
དྲངས་པའི་ཤིན་སྦྱངས་ཀྱི་བདེ་བ་སྐྱེས་པ་ན་ཐེག་ཆེན་གྱི་སྦྱོར་ལམ་དུ་འཕོས་་
པ་ཡིན་ཞིང་། དེས་ཐེག་ཆེན་གྱི་སྦྱོར་ལམ་ཐོབ་པ་སྟོང་ཉིད་ལ་དམིགས་པའི་
ལྷག་མཐོང་ཐོབ་( ༣ ༧ན)པ། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་
ཐོབ་པ་རྣམས་དུས་མཉམ། སྟོང་ཉིད་ལ་མཉམ་པར་གཞག་པའི་ཐེག་ཆེན་གྱི་
སྦྱོར་ལམ་མཉམ་བཞག་ཡེ་ཤེས་དེ་ལ་ཡུལ་སྟོང་ཉིད་དང་ཡུལ་ཅན་རང་ཉིད་་
ལ་གཉིས་སྣང་རགས་པ་དང་ཕྲ་བའི་བྱེ་བྲག་གིས། སྟོང་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་སྦྱོར་ལམ་དྲོད་སོགས་བཞིར་ཡོད་དེ།
སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་་་
མཆོག་ཆེན་པོ་དེ་ལ་རང་ཉིད་དང་སྟོང་ཉིད་ཐ་དད་དུ་སྣང་བའི་གཉིས་སྣང་་
ཕྲ་མོ་ཡོད་ཅིང་ཡེ་ཤེས་དེ་གཉིས་སྣང་དེ་ལྟ་བུ་དང་བྲལ་ནས་སྟོང་ཉིད་ལ་་་་་་
: 77 .



པཎ་ཆེན་བདེ་ལེགས་ཉི་མས་མཛད།
གཉིས་སྣང་ནུབ་པའི་ཡེ་ཤེས་སུ་གྱུར་པ་ན་ས་དང་པོ་ཐོབ་པ་དང་ཐེག་ཆེན་་་་
གྱི་མཐོང་ལམ་ཐོབ་པར་འཇོག །མཐོང་ལམ་དེས་མཐོང་སྤངས་ཀྱི་ས་བོན་
གྱི་དངོས་གཉེན་བྱེད་ཅིང་མཐོང་སྤངས་དང་བྲལ་བའི་རྣམ་གྲོལ་ལམ་ལས་་་་
ལངས་པའི་རྗེས་ཐོབ་ཀྱི་མཐར། ས་དང་པོའི་མཐོང་ལམ་གྱིས་བསྡུས་པའི་
སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་ཤེས་གཅིག་
སྐྱེ་ཞིང་། ཡེ་ཤེས་དེ་ཉིད་སྒོམ་སྤངས་བདེན་འཛིན་ཆེན་པོའི་ཆེན་པོ་རགས་
པའི་དངོས་གཉེན་དུ་གྱུར་པ་ན། ས་དང་པོའི་སྒོམ་ལམ་བར་ཆད་མེད་ལམ་
ཐོབ་པར་འཇོག་ལ། དེས་དངོས་སུ་དྲངས་པའི་རྣམ་གྲོལ་ལམ་སྐྱེས་པ་དང་ས་
གཉིས་པར་འཕོས་པ་དུས་མཉམ། དེའི་རྗེས་སུ་ས་གཉིས་པའི་རྗེས་ཐོང་ཡེ་
ཤེས་འབྱུང་ཞིང་། རྗེས་ཐོབ་དེའི་རྗེས་སུ་ས་གཉིས་པའི་ཐ་མར་སྐྱེས་པའི་
སྒོམ་སྤངས་བདེན་འཛིན་ཆེན་པོའི་ཆེན་པོའི་དངོས་གཉེན་བར་ཆད་མེད་་་་་
ལམ་སྐྱེ་ཞིང༌། དེས་དངོས་སུ་དྲངས་པའི་རྣམ་གྲོལ་ལམ་སྐྱེས་པ་དང་ས་གསུམ་
པར་འཕོས་པ་དུས་མཉམ། དེ་བཞིན་དུ་སྒོམ་སྤངས་བདེན་འཛིན་ཆེན་པོའི་
འབྲིང་། ཆེན་པོའི་ཆུང་ངུ་། འབྲིང་གི་ཆེན་པོ། འབྲིང་གི་འབྲིང༌། ངཞི་
སྤངས་པའི་རྣམ་གྲོལ་ལམ་བཞི་ནི། ས་བཞི་པ་ས་ལྔ་པ་ས་དྲུག་པ་ས་བདུན་པ་
བཞིའི་ཐོག་མར་རིམ་པ་བཞིན་དུ་སྐྱེ་ཞིང་། ས་བདུན་པའི་རྣམ་གྲོལ་ལམ་ངང་
པོ་དེའི་རྗེས་ཀྱི་རྗེས་ཐོབ་ཀྱི་རྗེས་སུ་སྒོམ་སྤངས་བདེན་( ༣ ༧༠) འཛིན་འབྲིང་་་་
གི་ཆུང་ངུའི་དངོས་གཉེན་བར་ཆད་མེད་ལམ་དུ་གྱུར་པའི་ས་བདུན་པའི་་་་་་
བར་ཆད་མེད་ལམ་དང་དེས་དངོས་སུ་དྲངས་པའི་ས་བདུན་པའི་དཀྱིལ་སྟོད་
ཀྱི་རྣམ་གྲོལ་ལམ་གཉིས་སྐྱེ་ཞིང་དེ་ལས་ལངས་པའི་རྗེས་ཐོབ་ཀྱི་རྗེས་སུ་ས་་་་
བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་དེས་སྒོམ་སྤངས་་་
བདེན་འཛིན་ཆུང་ངུ་གསུམ་ཅིག་ཅར་དུ་སྤངས་པའི་རྣམ་གྲོལ་ལམ་སྐྱེས་པ་་་་
དང་ས་བརྒྱད་པར་འཕོས་པ་དུས་མཉམ་ལ། དག་པ་ས་གསུམ་གྱི་སྐད་ཅིག་
• 78 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐ་མར་སྐྱེས་པའི་བར་ཆད་མེད་ལམ་གསུམ་གྱིས་རིམ་པ་བཞིན་དུ་ཤེས་སྒྲིབ་་་
རགས་པ་དང་འབྲིང་དང་ཤེས་སྒྲིབ་ཕྲ་བ་གསུམ་རིམ་པ་བཞིན་དུ་སྤངས་་་་་་
པའི་རྣམ་གྲོལ་ལམ་རྣམས་སྐྱེས་པ་དང༌། ས་དགུ་པ་དང་ས་བཅུ་པ་དང་་་་
སངས་རྒྱས་ཀྱི་སར་འཕོས་པ་རྣམས་རིམ་པ་བཞིན་དུ་དུས་མཉམ་པ་ཡིན་ནོ། །
དྲུག་པ་ནི་མཁས་པ་ཁ་ཅིག །ཐེག་ཆེན་གྱི་ཚོགས་ལམ་གྱི་གནས་སྐབས་སུ་སྟོང་
ཉིད་རྟོགས་པའི་བློ་ཡོད་ཀྱང་བློ་དེའི་སྣང་ངོར་ཡུལ་སྟོང་ཉིད་དང་ཡུལ་ཅན་་་
ཡེ་ཤེས་གཉིས་འབྲེལ་མེད་ལྟ་བུར་སྣང་བའི་གཉིས་སྣང་རགས་པ་ཡོད་ཅིང་་་
ཚོགས་ལམ་དུ་དོན་དེ་བསྒོམ་པ་ལ་བརྟེན་ནས་ཡུལ་སྟོང་ཉིད་དང་ཡུལ་ཅན་
ཡེ་ཤེས་གཉིས་དོན་ལ་གཉིས་སྣང་ཡོད་ཀྱང་ཡེ་ཤེས་དེས་ཆོས་ཉིད་རིག་པའི་་་
རིག་ངོར་ཡེ་ཤེས་རང་ཉིད་ཆོས་ཉིད་ལ་ཟུག་པ་ལྟར་སྣང་ཞིང་། གཉིས་སྣང་
ནུབ་པ་ལྟར་སྣང་བའི་སྒོམ་བྱུང་གི་ཡེ་ཤེས་ཐོབ་པ་ན་ཚོགས་ལམ་ནས་སྦྱོར་་་་
ལམ་དུ་འཕོས་པར་འཇོག །སྦྱོར་ལམ་དྲོད་དུ་ཡུལ་སྟོང་ཉིད་དང་ཡུལ་ཅན་
ཡེ་ཤེས་གཉིས་ལ་གཉིས་སྣང་ཡོད་ཀྱང་གཉིས་སྣང་ཡོད་པར་བྱང་སེམས་རང་
ཉིད་ཀྱིས་ངེས་མི་ནུས། ཡེ་ཤེས་རང་ཉིད་དང་ཡུལ་ཆོས་ཉིད་ལ་གཉིས་སྣང་
མེད་པར་ཡུལ་སྟོང་ཉིད་མངོན་སུམ་དུ་རྟོགས་པ་ན་སྦྱོར་ལམ་ནས་མཐོང་་་་་་
ལམ་དུ་འཕོས་པར་འཇོག་ཅེས་ཟེར་བ་མི་འཐད་དེ། སྦྱོར་ལམ་དྲོད་རྩེ་གཉིས་
ཀྱི་གནས་སྐབས་སུ་ཡུལ་སྟོང་ཉིད་ཡུལ་ཅན་ཡེ་ཤེས་གཉིས་ལ་གཉིས་སྣང་་་་་་
ཡོད་པར་བྱང་སེམས་རང་ཉིད་ཀྱི་མྱོང་བའི་སྟོབས་ཀྱིས་ངེས་ནུས་པར་རྣམ་་་་
བཤད་སྙིང་པོ་རྒྱན་ནས་གསུངས་པའི་ཕྱིར། དེ་ལྟར་ཡང་། དེ་ལྟ་བུའི་སྟོང་
ཉིད་རྟོགས་པའི་ཞི་ལྷག་ཟུང་( ༣ ༨ ན）འབྲེལ་ཐོག་མར་སྐྱེས་པ་ན་སྦྱོར་ལམ་་་་་
དྲོད་སྐྱེས་པ་ཞེས་གསུངས་ལ། དེའི་ཚེ་མཉམ་པར་བཞག་བཞིན་པའི་དུས་
ཉིད་ན་ཡང་གཉིས་སྣང་ཡོད་པར་མྱོང་བའི་སྟོབས་ཀྱིས་ངེས་ནུས་ཀྱང་ཞེས་་་
སོགས་གསུངས་པའི་ཕྱིར། ཁ་ཅིག །ས་དང་པོ་ནས་གཉིས་པར་འཕོ་བའི་
• 79 .



པཎ་ཆེན་བདེ་ལེགས་ཉི་མས་མཛད། །
ཚེ་རྗེས་ཐོབ་ནས་མཉམ་བཞག་དུ་འཕོ་བ་ཡིན་ཞེས་ཟེར་ན། དེ་མི་འཐད་
པར་ཐལ། དེའི་ཚེ་མཉམ་བཞག་ནས་མཉམ་བཞག་ཏུ་འཕོ་བ་ཡིན་པའི་ཕྱིར་
ཏེ། དེའི་ཚེ་བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་པའི་ཕྱིར་
ཏེ། ས་དང་པོའི་སྐད་ཅིག་ཐ་མར་སྐྱེས་པའི་སྒོམ་ལམ་བར་ཆད་མེད་ལམ་ཡོད་
པའི་ཕྱིར་ཏེ། ས་དང་པོའི་སྐད་ཅིག་ཐ་མར་སྐྱེས་པའི་སྒོམ་ལམ་ཡོད་པའི་ཕྱིར་
ཏེ། དེ་ལྟར་ཡང་བརྒྱད་སྟོང་འགྲེལ་ཆེན་དང་མངོན་པ་ཀུན་ལས་བཏུས་སུ་
བཤད་པ་ལྟར་འཐད་པའི་ཕྱིར། གཞན་ཡང་། ས་གཉིས་པའི་སྐད་ཅིག་ཐོག་
མར་སྐྱེས་པའི་སྒོམ་ལམ་བར་ཆད་མེད་ལམ་ཆོས་ཅན། ཁྱོད་ས་གཉིས་པའི་
ངོས་སྐལ་གྱི་སྤང་བྱར་གྱུར་པའི་སྒྲིབ་པའི་དངོས་གཉེན་བར་ཆད་མེད་ལམ་་་
ཡིན་པར་ཐལ། ཁྱོད་ས་གཉིས་པའི་སྒོམ་ལམ་བར་ཆད་མེད་ལམ་ཡིན་པའི་
ཕྱིར། རྟགས་ཁས། འདོད་ན། ས་གཉིས་པའི་རྣམ་གྲོལ་ལམ་དེས་ས་གཉིས་
པའི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་སྤང་བར་ཐལ། འདོད་པའི་ཕྱིར།
འདོད་ན། ས་གཉིས་པའི་རྣམ་གྲོལ་ལམ་དེའི་དུས་སུ་ས་གཉིས་པའི་ཡོངས་
སྦྱོང་རྫོགས་པར་ཐོབ་པར་ཐལ། འདོད་པའི་ཕྱིར། འདོད་ན། དེའི་ཚེ་ས་
གསུམ་པ་ཐོབ་ཟིན་པར་ཐལ། འདོད་པའི་ཕྱིར། ཁྱབ་སྟེ། བརྒྱད་སྟོང་འགྲེལ་
ཆེན་ལས། ཇི་སྲིད་དུ་ས་གང་གིས་ཡོངས་སུ་སྦྱོང་བར་འགྱུར་བའི་ཆོས་གང་
ཡིན་པ་དེ་དག་ཡོངས་སུ་མ་རྫོགས་པ་དེ་སྲིད་དུ་ས་དེ་ཡིན་ལ་རྫོགས་ནས་ནི་་་
གཞན་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། གཞན་ཡང༌། ས་
དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་ལམ་ཡོད་་་་་
པར་ཐལ། ས་བདུན་པའི་སྐད་ཅིག་ཐ་མར་སྐྱེས་པའི་ས་བདུན་པའི་བར་ཆད་
མེད་ལམ་ཡོད་པའི་ཕྱིར། ས་བཅུ་པ་ལ་དེའི་ཕྱིར། རྒྱུན་མཐའི་བར་ཆད་
མེད་ལམ་ཡོད་པའི་ཕྱིར། གཞན་ཡང་། ( ༣༨བ）ས་བརྒྱད་པ་ལ་དྲི་མ་དེ་
དག་རྩ་བཅས་ཉེ་བར་ཞི་འགྱུར་ཞིང་། ཞེས་གསུངས་པ་མི་འཐད་པར་ཐལ།
•8) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རིགས་ངེས་ཀྱི་བྱང་ཆུབ་སེམས་དཔས་ས་བརྒྱད་པ་ཐོབ་པ་དང་དེས་ཉོན་་་་་་
སྒྲིབ་སྤངས་པའི་རྣམ་གྲོལ་ལམ་ཐོབ་པ་རྣམས་དུས་མི་མཉམ་པའི་ཕྱིར། ས་
བརྒྱད་པའི་སྐད་ཅིག་དང་པོར་སྐྱེས་པའི་རྣམ་གྲོལ་ལམ་མེད་པའི་ཕྱིར། ས་
བདུན་པ་ནས་ས་བརྒྱད་པར་འཕོ་བ་དེའི་ཚེ་ན་རྗེས་ཐོབ་ནས་མཉམ་བཞག་་་
ཏུ་འཕོ་བ་ཡིན་པའི་ཕྱིར། དམ་བཅའ་དེ་འཐད་པའི་ཕྱིར། །
༈ དེ་རྣམས་ཀྱི་ནང་ནས། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །
ཞེས་སོགས་ཀྱིས། ཁྱད་ཆོས་སའི་ཡོན་ཏན་རྒྱས་པར་བཤད་ཚུལ་དེ་གང་ཞེ་ན།
འདི་ལྟར་རང་རྒྱུད་མཛེས་པར་བྱེད་པའི་ཡོན་ཏན། གཞན་རྒྱུད་ཟིལ་གྱིས་
གནོན་པའི་ཡོན་ཏན། ས་འདིར་ལྷག་པའི་ཡོན་ཏན་གཞན་བསྟན་པ་དང་
གསུམ་ལས། དང་པོ་དེ་སྟོན་པ་ལ། དེ་ནས་བཟུང་སྟེ། ཞེས་པ་ནས། ཉེ་བར་
བསྟན། ཞེས་པའི་བར་གསུངས། གཉིས་པ་དེ་སྟོན་པ་ལ། རྫོགས་པའི་བྱང་
ཆུབ་སེམས་ལྟ་དང་པོ་ལ་གནས་ཀྱང་། །ཞེས་སོགས་རྐང་པ་བཞི་གསུངས།
གསུམ་པ་དེ་སྟོན་པ་ལ། དེ་ཚེ་དེ་ལ་རྫོགས་སངས་བྱང་ཆུབ་རྒྱུ། །ཞེས་པ་ནས།
འཇིག་རྟེན་པ་ཡི་ཕ་རོལ་ཕྱིན་ཞེས་བསྟན། །ཞེས་པའི་བར་གསུངས། དང་པོ་
དེ་ལ་ཡང་། དོན་ལྡན་གྱི་མཚན་ཐོབ་པ། རིགས་ཁྱད་པར་ཅན་དུ་འཁྲུངས་པ།
སྤངས་པའི་ཡོན་ཏན། རྟོགས་པའི་ཡོན་ཏན། ནུས་པའི་ཡོན་ཏན། ས་གོང་
མར་འགྲོ་བའི་ཡོན་ཏན། དམན་པའི་གནས་སྤངས་པའི་ཡོན་ཏན། སོ་སོའི་སྐྱེ་
བོའི་ས་ལས་འདས་པའི་ཡོན་ཏན་དང་བརྒྱད་ཡོད་པའི། དང་པོ་ལྔ་རིམ་པ་
བཞིན་དུ་སྟོན་པ་ལ། དེ་ནས་བཟུང་སྟེ་ཞེས་པ་ནས། འཇིག་རྟེན་ཁམས་བརྒྱ་
ཀུན་ནས་གཡོ་བར་ནུས་པར་གྱུར་པའང་ཡིན། །ཞེས་པའི་བར་གསུངས། ཕྱི་
མ་གསུམ་སྟོན་པ་ལ། ས་ནས་སར་གནོན་བྱེད་ཅིང་གོང་མར་རབ་ཏུ་འགྲོ་
བར་འགྱུར། །ཞེས་སོགས་རྐང་པ་གསུམ་གསུངས། ཡོན་ཏན་བརྒྱད་པོ་དེ་
མདོར་བསྡུས་ནས་ས་དང་པོ་བ་དང་རྒྱུན་ཞུགས་ཞུགས་པ་འཕགས་པ་བརྒྱུད་
• 81 •



པཎ་ཆེན་བདེ་ལེགས་ཉི་མས་མཛད།
པ་གཉིས་སྤངས་རྟོགས་ཆ་འདྲ་བའི་དཔེས་སྟོན་པ་ལ། འདི་ནི་འཕགས་པ་
བརྒྱད་པ་ཇི་ལྟ་དེ་ལྟར་ཉེ་བར་བསྟན། །ཞེས་གསུངས། གཞན་( ༣༩ན）རྒྱུད་
ཟིལ་གྱིས་གནོན་པའི་ཡོན་ཏན་ལ་ཡང་། ས་འདིར་ཉན་རང་རིགས་ཀྱི་སྒོ་ནས་
ཟིལ་གྱིས་གནོན་པར་སྟོན་པ་དང་། ས་བདུན་པར་ཉན་རང་བློ་སྟོབས་ཀྱི་སྒོ་
ནས་ཟིལ་གྱིས་གནོན་པར་བསྟན་པ་གཉིས་ལས། དང་པོ་དེ་སྟོན་པ་ལ། རྫོགས་
པའི་བྱང་ཆུབ་སེམས་ལྟ་དང་པོ་ལ་གནས་ཀྱང་། །ཞེས་རྐང་པ་གསུམ་གསུངས།
གཉིས་པ་དེ་སྟོན་པ་ལ། འདི་ནི་རིང་དུ་སོང་བར་བློ་ཡང་ལྷག་པར་གྱུར། ། ཞེས་
གསུངས། དེ་རྣམས་ཀྱི་ནང་ནས། ༈ །རྫོགས་པའི་བྱང་ཆུབ་སེམས་ལྟ་དང་པོ་
ལས་གནས་ཀྱང་། །ཞེས་སོགས་ཀྱི་སྐབས་སུ། སྐབས་འདིའི་རང་འགྲེལ་དུ།
བྱམས་པའི་རྣམ་པར་ཐར་པའི་མདོ་དྲངས་པ་ལས། རིགས་ཀྱི་བུ་འདི་ལྟ་སྟེ་
དཔེར་ན། རྒྱལ་པོའི་བུ་སྐྱེས་ནས་རིང་པོར་མ་ལོན་པ་རྒྱལ་པོའི་མཚན་དང་
ལྡན་པ་ནི། བློན་པོའི་ཚོགས་རྒན་པོ་གཙོ་བོར་གྱུར་པ་ཐམས་ཅད་ཀྱང་རིགས་
ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནན་ཏོ། །དེ་བཞིན་དུ་བྱང་
ཆུབ་སེམས་དཔའ་ལས་དང་པོ་བ་བྱང་ཆུབ་ཏུ་སེམས་བསྐྱེད་ནས་རིང་པོར་་་་་
མ་ལོན་པར་དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་།
བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་སངས་རྒྱས་
ཡུན་རིང་དུ་ཚངས་པར་སྤྱད་པ་རྣམས་ཟིལ་གྱིས་གནོན་ཏོ། །རིགས་ཀྱི་བུ་འདི་
ལྟ་སྟེ་དཔེར་ན། ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་སྐྱེས་ནས་རིང་
པོར་མ་ལོན་པའི་གཤོག་པའི་རླུང་གི་ཤུགས་དང༌། མིག་ཡོངས་སུ་དག་ང་འི་
ཡོན་ཏན་གང་ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་རྒན་
པོར་གྱུར་པ་ཐམས་ཅད་ལ་ཡོད་པ་མིན་ནོ། །དེ་བཞིན་དུ་བྱང་ཆུབ་སེམ་ས་
དཔའ་བྱང་ཆུབ་ཏུ་སེམས་དང་པོ་བསྐྱེད་པ་དེ་བཞིན་གཤེགས་པ་ནམ་མཁའ་
ལྡིང་གི་དབང་པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་བྱུང་བ་ནམ་་
·82 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མཁའ་ལྡིང་གི་དབང་པོ་ཆེན་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་་་
བསྐྱེད་པའི་གཤོག་པའི་སྟོབས་ཀྱིས་ཕ་རོལ་གནོན་པ་དང་ལྷག་པའི་བསམ་པ་
ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི། བསྐལ་པ་ཆེན་པོ་
བརྒྱ་སྟོང་དུ་ངེས་པར་འབྱུང་བའི་ཉན་ཐོས་དང་རང་སངས་རྒྱས་ཐམས་ཅད་
ལ་ཡོད་པ་མིན་ནོ། །ཞེས་གསུངས། （ ༣༩ བ）འདིའི་དོན་ལ་འགྲེལ་བཤད་མཁན་
པོ་ན་རེ། བྱང་ཆུབ་སེམས་དཔའ་ལས་དང་པོ་པ་བྱང་ཆུབ་ཏུ་སེམས་བསྐྱེད་
ནས་རིང་པོར་མ་ལོན་པ་ཞེས་པའི་སྐབས་ཀྱི་བྱང་ཆུབ་སེམས་དཔའ་དང༌།
མདོ་ཚན་གཉིས་པ་བྱང་ཆུབ་སེམས་དཔའ་བྱང་ཆུབ་ཏུ་སེམས་དང་པོ་བསྐྱེད་
པ་ཞེས་པའི་སྐབས་ཀྱི་བྱང་ཆུབ་སེམས་དཔའ་རྣམས་བྱང་སེམས་ལས་དང་པོ་
པ་ཚོགས་ལམ་པ་ལ་བྱེད། བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་
ཞེས་པའི་བྱང་ཆུབ་ཀྱི་སེམས་དེ་རགས་པ་བརྡའ་ལས་བྱུང་བའི་སེམས་བསྐྱེད་
ལ་བྱེད། ཅེས་གསུངས། དེ་ལྟར་ཡང་། འགྲེལ་བཤད་ལས། བྱང་ཆུབ་ཏུ་སེམས་
བསྐྱེད་ནས་རིང་པོ་མ་ལོན་པར་ཞེས་བྱ་བ་འདིས་ནི་བརྡའ་ལས་བྱུང་བའི་་་་
བྱང་ཆུབ་ཏུ་སེམས་བསྐྱེད་པ་བསྟན་ཏོ། །དེ་ཉིད་ཀྱི་ཕྱིར་བྱང་ཆུབ་སེམས་
དཔའ་ལས་དང་པོ་པ་ཞེས་སྨོས་སོ། །ཞེས་གསུངས། འདི་འགོག་པ་ལ་ཊིཀ་
ཆེན་ལས། འགྲེལ་བཤད་ལས་ལུང་དེ་གཉིས་ཀྱི་དོན་བརྡའ་ལས་བྱུང་བའི་
སེམས་བསྐྱེད་པ་ལ་འཆད་མོད་ཀྱང་། ལས་དང་པོ་བ་སེམས་བསྐྱེད་ནས་རིང་
དུ་མ་ལོན་པ་ཞེས་གསུངས་པ་ནི། དོན་དམ་པའི་སེམས་བསྐྱེད་པ་ལ་ལྟོས་ནས་
ཡིན་ལ། སྔར་དེ་བཞིན་གཤེགས་པའི་རིགས་སུ་སྐྱེས་པ་ས་དང་པོ་ནས་ཡིན་
པར་གསུངས་པ་དང༌། ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་
དོན་གཅིག་ཡིན་པའི་ཕྱིར་དང༌། རྩ་བའི་ཚིག་རྐང་གསུམ་གྱི་དོན་ཡང་མདོ་དེ་
ཉིད་ཀྱི་དོན་བསྡུས་པར་སྣང་བའི་ཕྱིར་དང་། ལྷག་པའི་བསམ་པ་དག་པའི་
སེམས་བསྐྱེད་ནི་ས་དང་པོའི་སེམས་བསྐྱེད་ལ་མདོ་སྡེ་རྒྱན་སོགས་མང་པོ་་་་་་
，83 •



པཎ་ཆེན་བདེ་ལེགས་ཉི་མས་མཛད། །
ལས་གསུངས་པའི་ཕྱིར། ཞེས་གསུངས། འདི་ཡི་དོན་ལ་ཁ་ཅིག །འགྲེལ་བཤད་
མཁན་པོའི་ལུགས་དེ་མི་འཐད་དེ། རིགས་ཀྱི་བུ་འདི་ལྟ་སྟེ། རྒྱལ་པོའི་བུ་ཞེས་
སོགས་མདོ་ཚན་དང་པོའི་སྐབས་ནས་དངོས་སུ་བསྟན་པའི་ཟིལ་གྱིས་གནོན་་
བྱེད་ཀྱི་སེམས་བསྐྱེད་རགས་པ་བརྡའ་ལས་བྱུང་བའི་སེམས་བསྐྱེད་མ་ཡིན་་་་
པའི་ཕྱིར། དེ་ལྷག་བསམ་དག་པའི་སེམས་བསྐྱེད་ལ་བྱེད་པ་གང་ཞིག །ལྷག་
བསམ་དག་པའི་སེམས་བསྐྱེད་དེ་ས་དང་པོ་ཡན་ཆད་ཀྱི་སེམས་བསྐྱེད་པ་་་་་་
བྱེད་པ་མདོ་སྡེ་རྒྱན་སོགས་མང་པོ་ལས་གསུངས་པའི་ཕྱིར། དང་པོ་དེར་ཐལ།
མདོ་ཚན་ཕྱི་མ་ལྷག་པའི་བསམ་པ་(༤༠ ན） ཡོངས་སུ་དག་པའི་མིག་གི་ཡོན་་་་
ཏན། ཞེས་པའི་སྐབས་ཀྱི་ལྷག་པའི་བསམ་པ་དེ་ལྷག་བསམ་དག་པའི་སེམས་
བསྐྱེད་ལ་བྱེད་རིགས་པ་གང་ཞིག །མདོ་ཚན་སྔ་ཕྱི་གཉིས་པོ་དེ་དཔེ་སོ་སོ་བ་
ཙམ་མ་གཏོགས་དོན་གཅིག་པར་སྣང་བའི་ཕྱིར། གཞན་ཡང་། མདོ་ཚན་དང་
པོ་དེའི་སྐབས་ཀྱི་ཟིལ་གྱིས་གནོན་བྱེད་ཀྱི་སེམས་བསྐྱེད་དེ་དོན་དམ་སེམས་་་
བསྐྱེད་ལ་བྱེད་རིགས་པར་ཐལ། དེ་བཞིན་གཤེགས་པ་ཆོས་ཀྱི་རྒྱལ་པོའི་
རིགས་སུ་སྐྱེས་པ་ཞེས་པའི་སྐབས་ཀྱི་བྱང་སེམས་དེ། དོན་དམ་སེམས་བསྐྱེད་
ཐོབ་པའི་བྱང་སེམས་ལ་བྱེད་རིགས་པའི་ཕྱིར། འདི་ནི་དེ་བཞིན་གཤེགས་པ་
རྣམས་ཀྱི་རིགས་སུའང་སྐྱེས་པ་སྟེ། །ཞེས་པའི་སྐབས་ཀྱི་བྱང་སེམས་དེ། ས་
དང་པོ་བ་ལ་བྱེད་རིགས་པའི་ཕྱིར། ཞེས་ཟེར་ན། འགྲེལ་བཤད་མཁན་པོས་
མདོ་ཚན་གཉིས་པའི་སྐབས་ཀྱི་ལྷག་པའི་བསམ་པ་དེ་ལྷག་པའི་བསམ་པ་་་་་་
དག་པའི་སེམས་བསྐྱེད་ལ་འདོད་པར་ཐལ། ཁྱོད་ཀྱི་ལུང་དོན་དེ་འཐད་པའི་
ཕྱིར། འདོད་མི་ནུས་ཏེ། དེས་དེ་བརྡའ་ལས་བྱུང་བའི་སེམས་བསྐྱེད་ལ་འདོད་
པ་ཊིཀ་ཆེན་ལས་གསུངས་པའི་ཕྱིར། གཞན་ཡང་འགྲེལ་བཤད་མཁན་པོ་
དེས་བྱམས་པའི་རྣམ་པར་ཐར་པའི་མདོ་ཚན་གཉིས་པོ་དེ་དོན་གཅིག་གམ་་་
མི་གཅིག་སྙམ་དུ་སེམས་པར་ཐལ། དེས་དེ་གཉིས་དོན་གཅིག་ཏུ་ཁས་མི་ལེན་
•84 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པའི་ཕྱིར། རང་ལུགས་ནི། འགྲེལ་བཤད་མཁན་པོས། བྱམས་པའི་རྣམ་པར་
ཐར་པའི་མདོ་ལས་གསུངས་པའི་ཉན་རང་ཟིལ་གྱིས་གནོན་བྱེད་ཀྱི་སེམས་་་་
བསྐྱེད་བརྡའ་ལས་བྱུང་བའི་སེམས་བསྐྱེད་དང༌། འོག་ཏུ་ས་བཅུ་པའི་མདོ་
ལས་གསུངས་པའི་སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་
ཀྱི་ཞེས་པའི་སྐབས་ཀྱི་སེམས་བསྐྱེད་དེ། ས་དང་པོའི་སེམས་བསྐྱེད་ལ་བྱེད་
ཅེས་གསུངས་པ་ལ་ནང་འགལ་བསྟན་པ་འགོག་པ་ཡིན་ཏེ། དེའི་ཚུལ་ནི།
བྱམས་པའི་རྣམ་པར་ཐར་པའི་མདོ་ལས། བྱང་ཆུབ་སེམས་དཔའ་བྱང་ཆུབ་
ཏུ་སེམས་དང་པོ་བསྐྱེད་པ་ཞེས་པའི་སེམས་བསྐྱེད་རགས་པ་བརྡའ་ལས་བྱུང་
བའི་སེམས་བསྐྱེད་ལ་བྱེད་མི་རིགས་པར་ཐལ། དེ་དོན་དམ་སེམས་བསྐྱེད་ལ་
བྱེད་རིགས་པའི་ཕྱིར་ཏེ། དེ་དོན་དམ་པའི་བྱང་( ༤༠ བ）ཆུབ་ཀྱི་སེམས་དང་པོ་
བསྐྱེད་པའི་བྱང་སེམས་ཀྱི་ཡོན་ཏན་ལ་དོགས་པ་དཔྱོད་པའི་སྐབས་ཡིན་པའི་
ཕྱིར། གཞན་ཡང་དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པ་
ཞེས་པའི་སྐབས་ཀྱི་བྱང་སེམས་དེ་ས་དང་པོ་བ་ལ་བྱེད་རིགས་པར་ཐལ། འདི་
ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་སྟེ། །ཞེས་པའི་སྐབས་
ཀྱི་བྱང་སེམས་དེ་ས་དང་པོ་བ་ལ་བྱེད་རིགས་པའི་ཕྱིར། རྟགས་ཁས། གཞན་
ཡང༌། བྱམས་པའི་རྣམ་པར་ཐར་པའི་མདོ་ལས་གསུངས་པའི་ཉན་རང་་་་་་
ཟིལ་གྱིས་གནོན་བྱེད་ཀྱི་སེམས་བསྐྱེད་དེ་ས་དང་པོའི་སེམས་བསྐྱེད་ལ་བྱེད་་་་
རིགས་པར་ཐལ། བྱམས་པའི་རྣམ་པར་ཐར་པའི་མདོ་ལས། ལྷག་པའི་
བསམ་པ་ཡོངས་སུ་དག་པ་ཞེས་པའི་ལྷག་པའི་བསམ་པ་དེ་ལྷག་བསམ་དག་་་
པའི་སེམས་བསྐྱེད་ལ་བྱེད་རིགས་པ་གང་ཞིག །ལྷག་བསམ་དག་པའི་སེམས་
བསྐྱེད་ས་དང་པོ་ནས་ཐོབ་པར་མདོ་སྡེ་རྒྱན་སོགས་ལས་གསུངས་པའི་ཕྱིར།
དང་པོ་དེར་ཐལ། ས་བཅུ་པའི་མདོ་ལས་སེམས་བསྐྱེད་མ་ཐག་ཏུ་ལྷག་པའི་
བསམ་པའི་ཆེ་བ་ཉིད། །ཞེས་པའི་སྐབས་ཀྱི་ལྷག་པའི་བསམ་པ་དེ་དེ་ལ་བྱེད་
，85.



པཎ་ཆེན་བདེ་ལེགས་ཉི་མས་མཛད།
རིགས་པའི་ཕྱིར། ཁྱབ་པ་ཡོད་དེ། བྱམས་པའི་རྣམ་པར་ཐར་པའི་མདོ་འདི་
དང༌། ས་བཅུ་པའི་མདོ་དེ་གཉིས་དཔེ་སོ་སོ་བ་ཙམ་མ་གཏོགས་དོན་གཅིག་
པའི་ཕྱིར། རྟགས་ཁས་བླངས་ཏེ། འགྲེལ་བཤད་ལས། དེ་ལྟར་བརྡའ་ལས་བྱུང་
བའི་བྱང་ཆུབ་ཏུ་སེམས་བསྐྱེད་པའི་བྱང་ཆུབ་སེམས་དཔའ་རྣམས་ལ་ཉན་་་་
ཐོས་དང་རང་སངས་རྒྱས་དག་ཟིལ་གྱིས་གནོན་པར་ནུས་པ་ཉིད་ཡོད་པར་་་་་
བསྟན་ནས་ད་ནི་དོན་དམ་པའི་སེམས་དང་པོ་ཉན་ཐོས་དང་རང་སངས་་་་་
རྒྱས་ཟིལ་གྱིས་གནོན་པའི་ནུས་པ་ཡོད་པར་འགྲེལ་པས་བསྟན་པ་དང༌། ཞེས་
སོགས་གསུངས་པའི་ཕྱིར། གཞན་ཡང་། རྫོགས་པའི་བྱང་ཆུབ་སེམས་ལྟ་དང་
པོ་ལ་གནས་ཀྱང་། །ཞེས་པའི་སྐབས་ཀྱི་བྱང་སེམས་དེ་བྱང་སེམས་ལས་དང་
པོ་པ་ལ་བྱེད་རིགས་པར་ཐལ། བྱམས་པའི་རྣམ་པར་ཐར་པའི་མདོ་ལས་
གསུངས་པའི་སྐབས་འདིར་བསྟན་གྱི་བྱང་སེམས་དེ་བྱང་སེམས་ལས་དང་པོ་་་
པ་ལ་བྱེད་རིགས་པའི་ཕྱིར། རྟགས་ཁས། འདོད་མི་ནུས་ཏེ། དེ་( ༤༡ ན）བྱང་
སེམས་ས་དང་པོ་བ་ལ་བྱེད་རིགས་པའི་ཕྱིར་ཏེ། ས་བཅུ་པའི་མདོ་ལས་་་་
གསུངས་པའི་བྱང་སེམས་དེ་དེ་ལ་བྱེད་རིགས་པ་གང་ཞིག །གཞུང་འདི་ས་
བཅུ་པའི་མདོ་དེའི་ཚིག་དོན་འཆད་བྱེད་ཀྱི་གཞུང་ཡིན་པའི་ཕྱིར། མདོ་དེ་
གཞུང་འདིའི་བཤད་བྱ་རྩ་བའི་མདོ་ཡིན་པའི་ཕྱིར། མདོ་སྡེ་ས་བཅུ་པ་དེ་
དབུ་མ་ལ་འཇུག་པའི་བཤད་བྱ་རྩ་བའི་མདོ་ཡིན་པའི་ཕྱིར་ཏེ། ཊིཀ་ཆེན་
ལས། འདིར་ས་དང་པོ་སོགས་ཀྱི་བཤད་པ་ནི་མདོ་སྡེ་ས་བཅུ་པ་ལ་བརྟེན་
ནས་འཆད་ལ། ཞེས་གསུངས་པའི་ཕྱིར། །
༈ དེ་ནི་རིང་དུ་སོང་བ་བློ་ཡང་ལྷག་པར་འགྱུར། །ཞེས་པའི་སྐབས་་སུ་
གཞུང་འདིས་ས་དང་པོར་ཉན་རང་རིགས་ཀྱི་སྒོ་ནས་ཟིལ་གྱིས་གནོན་ཅིང་་་
ས་བདུན་པར་ཉན་རང་བློ་སྟོབས་ཀྱི་སྒོ་ནས་ཟིལ་གྱིས་གནོན་པར་མདོ་སྡེ་ས་་
བཅུ་པའི་མདོ་ལ་བརྟེན་ནས་འཆད་ན་དེའི་ཚུལ་དེ་གང་ཞེ་ན། འདི་ལ་བཤད་
• 86 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བྱའི་མདོ་འགོད་པ་དང༌། དེའི་དོན་བཤད་པ་གཉིས་ལས་དང་པོ་ནི། མདོ་སྡེ་
ས་བཅུ་པ་ལས། ཀྱེ་རྒྱལ་བའི་སྲས་དག་འདི་ལྟ་སྟེ། དཔེར་ན་རྒྱལ་པོའི་རིགས་
སུ་སྐྱེས་པའི་རྒྱལ་པོའི་བུ་རྒྱལ་པོའི་མཚན་དང་ལྡན་པ་ནི་སྐྱེས་པ་ཙམ་གྱིས་་་་
རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་གྱི། རང་གི་
བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །ནམ་དེ་ནར་སོན་པར་
གྱུར་པ་དེའི་ཚེ་རང་གི་བློའི་སྟོབས་སྐྱེས་པས་བློན་པོའི་བྱ་བ་ཐམས་ཅད་ལས་
ཤིན་ཏུ་འདས་པ་ཡིན་ནོ། །ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་་་
སེམས་དཔའ་ཡང་སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་་་
ཀྱིས་ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི་རང་གི་་་་
བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །བྱང་ཆུབ་སེམས་དཔའི་
ས་བདུན་པ་འདི་ལ་གནས་པའི་བྱང་ཆུབ་སེམས་དཔས་ནི་རང་གི་ཡུལ་ཤེས་་་
པའི་ཆེ་བ་ལ་གནས་པས་ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་
ལ་ཤིན་ཏུ་འདས་པ་ཡིན་ནོ། །ཞེས་གསུངས། གཉིས་པ་ལ། ལུང་གི་ཚིག་དོན་
བཤད་པ་དང་། དེ་ལྟར་གསུངས་པའི་གྲུབ་དོན་བཤད་པའོ། །དང་པོ་ནི།
དོན་དམ་པའི་སེམས་བསྐྱེད་མ་ཐག་པའི་བྱང་སེམས་ས་དང་པོ་བ་ཆོས་ཅན།
( ༤༡ བ） ཁྱོད་ཀྱིས་ཉན་རང་དགྲ་བཅོམ་པ་རྣམས་བློ་གྲོས་ཀྱི་སྟོབས་ཀྱིས་ཟིལ་་་
གྱིས་གནོན་མི་ནུས་ཀྱང༌། ཁྱོད་ཀྱིས་དེ་རྣམས་རིགས་སྟོབས་ཀྱི་སྒོ་ནས་ཟིལ་
གྱིས་གནོན་ནུས་པ་ཡིན་ཏེ། ཁྱོད་ཀྱིས་དེ་རྣམས་ལྷག་པའི་བསམ་པའི་ཆེ་བ་སྟེ་
ལྷག་བསམ་དག་པའི་སེམས་བསྐྱེད་སོགས་བསོད་ནམས་ཀྱི་སྟོབས་ཀྱིས་ཟིལ་་་
གྱིས་གནོན་ནུས་པའི་ཕྱིར། དཔེར་ན། འཁོར་ལོས་བསྒྱུར་བའི་རྒྱལ་པོའི་
བུ་རྒྱལ་པོའི་མཚན་དང་ལྡན་པ་དེ་སྐྱེས་མ་ཐག་ཏུ་བློན་པོའི་ཚོགས་བློ་གྲོས་ཀྱི་
སྟོབས་ཀྱིས་ཟིལ་གྱིས་གནོན་མི་ནུས་ཀྱང་དེ་རྣམས་རྒྱལ་པོའི་བྱིན་ཏེ། རྒྱལ་
པོའི་ཚེ་བའི་རིགས་སྟོབས་ཀྱིས་ཟིལ་གྱིས་གནོན་ནུས་པ་བཞིན་ཡིན་པའི་ཕྱིར།
•87.



པཎ་ཆེན་བདེ་ལེགས་ཉི་མས་མཛད།
ས་དང་པོ་བ་དེས་ས་བདུན་པ་ཐོབ་པ་དེའི་ཚེ་ན་དེས་ཉན་རང་དགྲ་བཅོམ་་་
བློ་སྟོབས་ཀྱིས་ཟིལ་གྱིས་གནོན་ནུས་ཏེ། དེས་དེའི་ཚེ་རང་གི་ཡུལ་ཤེས་པའི་ཆེ་
བ་ལ་གནས་པ་སྟེ་འགོག་པ་ཡང་དག་པའི་མཐའ་ལ་བྱ་རྫོགས་ཀྱི་སྐད་ཅིག་མ་
གཅིག་ལ་སྙོམས་པར་འཇུག་ལྡང་བྱེད་ནུས་པའི་སྒོ་ནས་དེ་རྣམས་ཟིལ་གྱིས་་་་
གནོན་པའི་ཕྱིར། དཔེར་ན། འཁོར་ལོས་བསྒྱུར་བའི་རྒྱལ་པོའི་བུ་ནར་སོན་པ་
ན། རང་གི་བློའི་སྟོབས་ཀྱིས་བློན་པོའི་ཚོགས་ཐམས་ཅད་ཀྱི་བྱ་བ་ལས་འདས་
པ་སྟེ་དེ་རྣམས་ཟིལ་གྱིས་གནོན་ནུས་པའི་ཕྱིར། དེས་ན་སེམས་བསྐྱེད་མ་་ཐག་
ཏུ་ལྷག་པའི་བསམ་པས་ཆེ་བ་ཉིད་ཀྱི་ཞེས་པའི་མདོ་འདིས་ཐེག་ཆེན་མཐོང་་་
ལམ་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་ཡོད་པར་དངོས་
སུ་བསྟན་པ་ཡིན་ཏེ། མདོ་འདིས་རིགས་ངེས་ཀྱི་དོན་དམ་པའི་བྱང་ཆུབ་ཀྱི་
སེམས་བསྐྱེད་མ་ཐག་པའི་བྱང་ཆུབ་སེམས་དཔའི་རྒྱུད་ལ་ལྷག་བསམ་དག་་་་
པའི་སེམས་བསྐྱེད་ཡོད་པར་བསྟན་པ་གང་ཞིག །རིགས་ངེས་ཀྱི་དོན་དམ་
སེམས་བསྐྱེད་ཐོབ་མ་ཐག་པའི་བྱང་ཆུབ་སེམས་དཔའ་དེ་ཡིན་ན་ཐེག་ཆེན་་་་་
མཐོང་ལམ་བར་ཆད་མེད་ལམ་པ་ཡིན་དགོས་པའི་ཕྱིར། རྟགས་གཉིས་པ་
བུད། དང་པོ་དེར་ཐལ། དེའི་སྐབས་ཀྱི་དོན་དམ་པའི་སེམས་དང་པོ་བསྐྱེད་པ་
དེ་ཐེག་ཆེན་གྱི་འཇིག་རྟེན་ལས་འདས་པའི་སེམས་དང་པོ་བསྐྱེད་པ་དང་། ས་
དང་པོའི་སེམས་བསྐྱེད་དང་དོན་དམ་པའི་སེམས་བསྐྱེད་དང་པོ་གང་རུང་ལ་་
( ༤༢ ན）བྱེད་པའི་ཕྱིར། དེས་ན་མདོ་འདིས་བྱང་སེམས་ས་བདུན་པ་བ་དེས་
ཉན་ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལ་ཤིན་ཏུ་འདས་པར་་་་་
གསུངས་པའི་དོན་གྱི་ས་བདུན་པ་བ་དེས་ཉན་ཐོས་དང་རང་སངས་རྒྱས་་་་་
དགྲ་བཅོམ་པ་རྣམས་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་པ་ལ་འཆད་་་་་་
རིགས་ཏེ། འགྲེལ་པའི་དོན་བསྡུ་ལས། དེ་ལྟར་ན་ས་རིང་དུ་སོང་བ་ཁོ་ན་ནས་
བཟུང་སྟེ་བྱང་ཆུབ་སེམས་དཔའ་རང་གི་བློའི་སྟོབས་བསྐྱེད་པས་ཉན་ཐོས་་་་
• 88 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དང་རང་སངས་རྒྱས་དག་ཟིལ་གྱིས་གནོན་པར་འགྱུར་གྱིས་ས་འོག་མ་རྣམས་
སུ་ནི་མ་ཡིན་ནོ། །ཞེས་བྱ་བར་ཤེས་པར་བྱའོ། །ཞེས་གསུངས་པའི་ཕྱིར། མདོ་
འདིའི་དོན་ལ་དོགས་པ་དཔྱད་པ་ལ། མདོ་འདིས་ས་དྲུག་པ་མན་ཆད་དུ་བྱང་
ཆུབ་སེམས་དཔའ་ཉན་རང་རིགས་སྟོབས་ཀྱིས་སྒོ་ནས་ཟིལ་གྱིས་གནོན་ནུས་
ཀྱང་བློ་སྟོབས་ཀྱིས་ཟིལ་གྱིས་གནོན་མི་ནུས་ལ། ས་བདུན་པ་ནས་བློ་སྟོབས་
ཀྱིས་ཀྱང་ཟིལ་གྱིས་གནོན་ནུས་པར་གསུངས་ན་དེའི་རྒྱུ་མཚན་ཇི་ལྟ་བུ་ཞེ་ན་
འདིའི་དོན་ལ་ཁ་ཅིག །དེའི་རྒྱུ་མཚན་ཡོད་དེ། ས་དྲུག་པ་མན་ཆད་དུ་རང་གི་
ངོས་སྐལ་གྱི་ཤེས་སྒྲིབ་སྤོང་མི་ནུས། ས་བདུན་པ་ནས་དེ་སྤོང་ནུས་པའི་ཕྱིར།
ཞེས་ཟེར། ཁ་ཅིག་དེའི་རྒྱུ་མཚན་ཡོད་དེ། ས་དྲུག་པ་མན་ཆད་དུ་ཏིང་ངེ་
འཛིན་ལ་ཐོད་རྒལ་དུ་སྙོམས་པར་འཇུག་མི་ནུས། ས་བདུན་པ་ནས་དེ་ལྟར་
ནུས་པའི་ཕྱིར་ཞེས་ཟེར། ཁ་ཅིག་དེའི་རྒྱུ་མཚན་ཡོད་དེ། ས་དྲུག་པ་མན་ཆད་
ཀྱི་ཡེ་ཤེས་དེ་ཕྱིར་མི་ལྡོག་པའི་ས་བརྒྱད་པ་ལ་མངོན་དུ་ཕྱོགས་པའི་ཡེ་ཤེས་་་་
མ་ཡིན། ས་བདུན་པའི་ཡེ་ཤེས་དེ་དེ་ཡིན་པའི་ཕྱིར། ཞེས་ཟེར། ལུགས་དང་པོ་
འགོག་པ་ལ། ཊིཀ་ཆེན་ལས། དེའི་དང་པོ་མི་རིགས་ཏེ། ལུགས་འདིས་ནི་གང་
ཟག་གི་བདེན་འཛིན་ཐམས་ཅད་ཉོན་མོངས་ཅན་གྱི་མ་རིག་པར་འདོད་ལ།
དེ་སླར་མི་སྐྱེ་བའི་ཚུལ་གྱིས་སྤོང་བ་ལ། དེ་དག་གི་ས་བོན་ཟད་དགོས་ཤིང་།
ཞེས་པ་ནས། བདེན་འཛིན་གྱིས་ས་བོན་སྤོང་བ་ནི་ཤེས་སྒྲིབ་སྤོང་བ་མ་ཡིན་
ནོ། །ཞེས་སོགས་གསུངས། དེའི་དོན་ནི། ལུགས་དང་པོ་མི་འཐད་པར་ཐལ། ས་
བདུན་པར་རང་གི་ངོས་སྐལ་གྱི་ཤེས་སྒྲིབ་ཀྱི་དངོས་གཉེན་བར་( ༤༢ བ）ཆད་་་
མེད་ལམ་སྐྱེ་བ་མེད་པའི་ཕྱིར། མ་གྲུབ་ན། དེ་ཆོས་ཅན། ཉོན་སྒྲིབ་མ་ལུས་
པར་སྤངས་པར་ཐལ། རང་གི་ངོས་སྐལ་གྱི་ཤེས་སྒྲིབ་ཀྱི་དངོས་གཉེན་བར་
ཆད་མེད་ལམ་ཡིན་པའི་ཕྱིར། རྟགས་ཁས། ཁྱབ་སྟེ། ཉོན་སྒྲིབ་ཟད་པར་མ་
སྤངས་པར་རང་གི་ངོས་སྐལ་གྱི་སྤང་བྱའི་ཤེས་སྒྲིབ་སྤོངས་མི་ནུས་པའི་ཕྱིར་་་
.89 •



པཎ་ཆེན་བདེ་ལེགས་ཉི་མས་མཛད།
ཏེ། ཉོན་སྒྲིབ་ཟད་པར་མ་སྤངས་བར་དུ་ཉོན་སྒྲིབ་ཀྱི་བག་ཆགས་སྤོང་མི་
ནུས་པའི་ཕྱིར་ཏེ། བཙོ་བླག་མཁན་གྱིས་གོས་ཀྱི་དྲི་མ་རགས་པ་མ་བསལ་བར་
གོས་ཀྱི་དྲི་མ་ཕྲ་མོ་སེལ་མི་ནུས་པའི་ཕྱིར། གཞན་ཡང་ས་བདུན་པར་རང་
གི་ངོས་སྐལ་གྱི་སྤང་བྱའི་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་སྐྱེ་བ་
མེད་པར་ཐལ། དམན་ལམ་སྔོན་དུ་མ་སོང་བའི་ས་བདུན་པ་བ་དེས་ཉོན་
སྒྲིབ་ཟད་པར་སྤངས་པ་དང་དེས་ས་བརྒྱད་པ་ཐོབ་པ་དུས་མཉམ་པའི་ཕྱིར།
ཁོ་ན་རེ། ས་བདུན་པར་རང་གི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱི་
དངོས་གཉེན་བར་ཆད་མེད་ལམ་སྐྱེ་བ་ཡོད་པར་ཐལ། ས་བདུན་པར་ཉོན་
སྒྲིབ་ཀྱི་ས་བོན་གྱི་དངོས་གཉེན་བར་ཆད་མེད་ལམ་སྐྱེ་བ་ཡོད་པའི་ཕྱིར་ན།
མ་ཁྱབ་སྟེ། ཉོན་སྒྲིབ་ཀྱི་ས་བོན་ཤེས་སྒྲིབ་མ་ཡིན་པའི་ཕྱིར་ཏེ། དེ་ཉོན་སྒྲིབ་
ཡིན་པའི་ཕྱིར། དེས་ན་ཊིཀ་ཆེན་ལས། ཉོན་སྒྲིབ་མ་ཟད་བར་དུ་ཤེས་སྒྲིབ་
སྤོང་བ་མེད་ལ་ཤེས་སྒྲིབ་ནི་དག་པ་གསུམ་གྱི་གནས་སྐབས་སུ་སྤོང་ངོ་ཞེས་པ་
དང༌། བདེན་འཛིན་གྱི་ས་བོན་སྤོང་བ་ནི་ཤེས་སྒྲིབ་སྤོང་བ་མ་ཡིན་ནོ། །ཞེས་
གསུངས་པའི་ལུང་འདིས་ས་བདུན་པའི་སྐད་ཅིག་ཐ་མར་ཉོན་སྒྲིབ་ཀྱི་དངོས་
གཉེན་བར་ཆད་མེད་ལམ་སྐྱེ་བར་བསྟན་པ་ཡིན་པའི་ཕྱིར་ཏེ། འདིས་ས་
བདུན་པར་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་སྐྱེ་བར་ནི་དངོས་་
སུ་བསྟན་ལ། ས་བདུན་པའི་དཀྱིལ་སྟོད་མན་ཆད་དུ་ཉོན་སྒྲིབ་ཀྱི་དངོས་
གཉེན་བར་ཆད་མེད་ལམ་སྐྱེ་བ་མེད་པའི་ཕྱིར། དང་པོ་གྲུབ་སྟེ། ལུང་དེའི་
བསྟན་དོན་གྲུབ་པའི་ཕྱིར། གཉིས་པ་གྲུབ་སྟེ། དམན་ལམ་སྔོན་དུ་མ་སོང་བའི་
ས་བདུན་པ་བ་དེས་ཉོན་སྒྲིབ་སྤངས་པ་དང་ས་བརྒྱད་པ་ཐོབ་པ་དུས་མཉམ་་
པའི་ཕྱིར། དམ་བཅའ་གཉིས་པ་ཡང་མི་འཐད་དེ། ཐོད་རྒལ་ཞེས་པ་བརྡའ་
རྙིང་པ་རྣམས་སུ་སྦྲེལ་གཞི་ཞེས་འབྱུང་བས་དེ་ནི་རིམ་པ་འཆོལ་བ་( ༤༣ ན）ལ་
ཟེར་བས། ས་དྲུག་པ་མན་ཆད་དུ་རིམ་པ་འཆོལ་བའི་སྒོ་ནས་ཏིང་ངེ་འཛིན་
• 90.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལ་སྙོམས་པར་འཇུག་མི་ནུས། ས་བདུན་པ་ནས་དེ་ལྟར་ནུས་པ་ལ་ཤེས་བྱེད་
མེད་པའི་ཕྱིར། གསུམ་པ་ཡང་མི་རིགས་ཏེ། དེའི་རྒྱུ་མཚན་ཡོད་དེ། ས་བདུན་
པའི་ཡེ་ཤེས་དེ་ཕྱིར་མི་ལྡོག་པའི་ས་བརྒྱད་པ་ལ་མངོན་དུ་ཕྱོགས་པའི་ཕྱིར་་་་་
ཞེས་པའི་དོན། ས་བརྒྱད་པ་ཐོབ་ཁ་མའི་ཡེ་ཤེས་ཡིན་པའི་ཕྱིར། ཞེས་པ་ཡིན་
ནམ། ས་བརྒྱད་པ་ཐོབ་པ་ལ་མངོན་དུ་ཕྱོགས་པ་ཡིན་པའི་ཕྱིར། ཞེས་པ་གང་
ཡིན། དང་པོ་ལྟར་ན་ས་བདུན་པའི་ཡེ་ཤེས་དེ་ས་བདུན་པའི་ཡེ་ཤེས་ཡིན་
པའི་ཕྱིར། ཞེས་ཟེར་བར་སོང་བས་རྒྱུ་མཚན་དུ་མི་མཚུངས་ལ། གཉིས་པ་ལྟར་
ན་ཡང་མི་འཐད་དེ། ས་དྲུག་པའི་ཡེ་ཤེས་དེ་ཡང་ས་བརྒྱད་པའི་ཡེ་ཤེས་ཐོབ་
པ་ལ་མངོན་དུ་ཕྱོགས་པའི་ཡེ་ཤེས་ཡིན་པའི་ཕྱིར། རྫོགས་པའི་སངས་རྒྱས་ཀྱི་
ཆོས་ཐོབ་པ་ལ་མངོན་དུ་ཕྱོགས་པའི་ཡེ་ཤེས་ཡིན་པའི་ཕྱིར། འགྲེལ་བཤད་
མཁན་པོ་ན་རེ། སྔར་གྱི་དེའི་རྒྱུ་མཚན་ཡོད་དེ། ས་བདུན་པར་མདོ་ལས་
སོགས་པའི་ཆོས་ཀྱི་མཚན་མ་མངོན་དུ་མི་བྱེད་པས་མཚན་མེད་ཀྱི་ལམ་ཐོབ་་་
ཅིང༌། ས་དྲུག་པ་མན་ཆད་དུ་དེ་མ་ཐོབ་པའི་ཕྱིར། ཞེས་གསུངས་པའི་ཕྱིར།
འགྲེལ་བཤད་ལས། དེའི་ཚེ་ཞེས་བྱ་བ་ནི་མདོ་ལ་སོགས་པའི་མཚན་མ་མངོན་
དུ་མི་བྱེད་པའི་ཕྱིར་འཇུག་པའོ། །ཞེས་གསུངས། དེ་འགོག་པ་ལ། ཊིཀ་ཆེན་
ལས། འདི་ལ་དེ་ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་པར་
སྣང་ངོ༌། །ཞེས་གསུངས། དེའི་དོན་ནི། འགྲེལ་བཤད་ཀྱི་ལུགས་དེ་མི་འཐད་
དེ། ས་བདུན་པར་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་པ་དེ་
ཆོས་ཉིད་ལ་སྙོམས་པར་འཇུག་ལྡང་བྱེད་ཚུལ་གྱི་སྒོ་ནས་འཇོག་རིགས་ཤིང་།
ཁྱེད་ཀྱིས་དེ་ལྟར་མི་འདོད་པའི་ཕྱིར། དང་པོ་གྲུབ་སྟེ། ས་བཅུ་པ་ལས། བྱང་
ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་
རང་གི་ཡུལ་ཤེས་པའི་ཆེ་བ་ལ་གནས་པ། ཉན་ཐོས་དང་རང་སངས་རྒྱས་ཀྱི་
བྱ་བ་ཐམས་ཅད་ལས་འདས་པ་ཡིན་ནོ། །ཞེས་གསུངས། མཁས་པ་ཁ་ཅིག །
，91 .



པཎ་ཆེན་བདེ་ལེགས་ཉི་མས་མཛད། །
འགྲེལ་བཤད་ཀྱི་དོན་ནི་ས་བདུན་པ་ན་ཆོས་ཉིད་ཀྱི་སྒྲ་སྤྱི་ཡུལ་དུ་བྱེད་པ་ལ་་་
མི་ལྟོས་པར་ཆོས་ཉིད་ལ་མངོན་སུམ་དུ་སྙོམས་པར་འཇུག་ནུས། ས་དྲུག་
པ་མན་ཆད་དུ་( ༤༣ བ）དེ་ལྟར་མི་ནུས་པས་ས་བདུན་པ་ནས་ཉན་རང་དགྲ་་་་
བཅོམ་བློ་སྟོབས་ཀྱིས་ཟིལ་གྱིས་གནོན་ནུས་ཞེས་པའི་དོན་ཡིན་ཞེས་གསུངས།
འོ་ན། ཊིཀ་ཆེན་ལས། འདི་ལ་ནི་དེ་ཁོ་ན་ཉིད་དོན་རྟོགས་པའི་སྟེང་ནས་
བཞག་དགོས་པར་སྣང་ངོ༌། །ཞེས་གསུངས་པ་འདི་ཕྱོགས་སྔ་མའི་འདོད་པ་མ་
ལོན་པའི་དགག་པ་ཡིན་ལ། འགྲེལ་བཤད་མཁན་པོས་ས་བདུན་པ་ནས་ཉན་
རང་བློ་སྟོབས་ཀྱིས་ཟིལ་གྱིས་གནོན་ནུས་པའི་རྒྱུ་མཚན་ཡང་ཆོས་ཉིད་རྟོགས་
ཚུལ་གྱི་སྟེང་ནས་འཇོག་པ་གང་ཞིག །ཊིཀ་ཆེན་ནས་འགྲེལ་བཤད་མཁན་
པོས་དེ་ལྟར་མི་བཞེད་པར་གསུངས་པའི་ཕྱིར། དང་པོ་གྲུབ་སྟེ། ཁྱོད་ཀྱི་
འགྲེལ་བཤད་ཀྱི་དོན་འཆད་ཚུལ་དེ་འཐད་པའི་ཕྱིར། རང་ལུགས་ཀྱི་འགྲེལ་
བཤད་མཁན་པོས་ས་བདུན་པར་བྱང་ཕྱོགས་སོ་བདུན་བདེན་པ་བཞི་རྟེན་་་་་
འབྲེལ་རྟོགས་པའི་ལམ་གང་མངོན་དུ་བྱེད་ཀྱང་མདོ་སྡེ་ལ་སོགས་པའི་ལུང་་་་
ལ་ལྟོས་མེད་དུ་རང་གི་ཤེས་རབ་ཀྱི་སྟོབས་ཀྱིས་ལམ་དེ་ཉིད་མངོན་དུ་བྱེད་་་་
ནུས་ས་དྲུག་པ་མན་ཆད་དུ་དེ་ལྟར་མི་ནུས་པས་ས་བདུན་པ་ནས་ཉན་རང་་་་
དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་ནུས་པ་ཡིན་ནོ། །ཞེས་ཟེར་ཞིང་
མདོའི་མཚན་མ་ལུང་ཚིག་ལ་བཞེད་དེ། འགྲེལ་བཤད་ལས། རིང་དུ་སོང་
བ་ཞེས་བྱ་བ་ནི་ས་འདིར་བྱང་ཆུབ་ཀྱི་ཕྱོགས་དང་བདེན་པ་དང་རྟེན་ཅིང་་་་
འབྲེལ་བར་འབྱུང་བ་སོགས་ལ་དམིགས་པའི་མཚན་མ་མེད་པ་ལ་གནས་པ་་་་
སྩོལ་བས་འཇུག་པའི་ཕྱིར། ཞེས་སོགས་དང་། རང་གི་བློས་རྣམ་པར་དཔྱད་
པས་ཀྱང་ཞེས་བྱ་བ་ནི་རང་གི་ཤེས་རབ་ཀྱི་རང་བཞིན་མེད་པར་ཡོངས་སུ་་་་
ཤེས་པའི་སྒོ་ནས་ཤེས་པའི་དོན་ཏེ་དེ་ལྟར་ལུང་གི་སྒོ་ནས་ནི་མ་ཡིན་ནོ། །
ཞེས་སོགས་གསུངས་པའི་ཕྱིར། རང་ལུགས་ས་དྲུག་པ་མན་ཆད་དུ་ཉན་རང་
• 92 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་མི་ནུས་ཤིང་། ས་བདུན་པ་ནས་
ནུས་པའི་རྒྱུ་མཚན་ཡོད་དེ། ས་དྲུག་པ་མན་ཆད་དུ་སེམས་ཀྱི་སྐད་ཅིག་མ་
རེ་རེ་ལ་འགོག་པ་ཡང་དག་པའི་མཐའ་ལ་མངོན་སུམ་དུ་སྙོམས་པར་འཇུག་་་
ལྡང་བྱེད་ནུས་པའི་སྒོ་ནས་རང་གི་ཡུལ་འགོག་པ་ཡང་དག་པའི་མཐའ་ཤེས་་་
པའི་ཆེ་བ་( ༤༤ན）ལ་མི་གནས། ས་བདུན་པ་ནས་སེམས་ཀྱི་སྐད་ཅིག་རེ་རེ་
ལ་འགོག་པ་ཡང་དག་པའི་མཐའ་ལ་མངོན་སུམ་དུ་སྙོམས་པར་འཇུག་ལྡང་་་་
བྱེད་ནུས་པའི་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བ་ལ་་
གནས་པའི་ཡོན་ཏན་དེ་ཐོབ་པའི་ཕྱིར། དེ་ལྟར་ཡང་། ས་བཅུའི་མདོ་་་་་
ལས། བྱང་ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་་་་
སེམས་དཔའ་ནི་སེམས་ཀྱི་སྐད་ཅིག་དང་སྐད་ཅིག་ལ་འགོག་པ་ལ་སྙོམས་་་་་་
པར་འཇུག་ཅིང་ལྡང་སྟེ་འགོག་པ་མངོན་དུ་བྱས་ཞེས་ནི་མི་བྱའོ། །ཞེས་དང་།
འདིར་ཡང༌། རིང་དུ་སོང་འདིར་འདི་ནི་སྐད་ཅིག་དང་། །སྐད་ཅིག་ལ་ནི་
འགོག་པར་འཇུག་འགྱུར་ཞིང༌། །ཞེས་གསུངས་པའི་ཕྱིར། འདིའི་སྐད་ཅིག་
མ་དེ་བྱ་རྫོགས་ཀྱི་སྐད་ཅིག་མ་ལ་བྱེད་ཀྱི་དུས་མཐའི་སྐད་ཅིག་མ་ལ་བྱེད་པ་་་
ལ་མི་འཐད་དེ། དུས་མཐའི་སྐད་ཅིག་མ་གཅིག་ལ་འགོག་པ་ལ་སྙོམས་པར་
འཇུག་ལྡང་གཉིས་ཀ་བྱེད་པའི་སེམས་ཅན་མེད་པའི་ཕྱིར། ཁ་ཅིག །སྐབས་
འདིར་དུས་མཐའི་སྐད་ཅིག་མ་གཞི་མ་གྲུབ་ཟེར་བ་མི་འཐད་དེ། སྐྱེས་བུ་
སྟོབས་དང་ལྡན་པས་སེ་གོལ་གཏོགས་པའི་ཡུན་ལ་སྐད་ཅིག་མ་དྲུག་ཅུ་རྩ་ལྔ་་
འདས་པའི་སྐད་ཅིག་མ་གཅིག་ལ་དུས་མཐའི་སྐད་ཅིག་མར་འཇོག་རིགས་་་་
པའི་ཕྱིར། བཞི་བརྒྱ་པའི་འགྲེལ་པ་ལས། དུས་དང་རྣམ་པ་ཐ་དད་པ་ལས་
ཀྱང་སེམས་སྐད་ཅིག་མར་གྲུབ་བོ། །སྐད་ཅིག་ཅེས་བྱ་བ་ནི་དུས་འགྲིབ་པའི་
མཐར་ཐུག་པ་ལ་བྱ་ལ། སྐྱེས་བུ་སྟོབས་དང་ལྡན་པས་སེ་གོལ་གཏོགས་པ་ཙམ་
སྐད་ཅིག་མ་དྲུག་ཅུ་རྩ་ལྔ་འདས་པའི་རྣམ་པ་དེ་ལྟ་བུའི་སྐད་ཅིག་གིས་རྣམ་་་
• 93.



པཎ་ཆེན་བདེ་ལེགས་ཉི་མས་མཛད། །
པར་ཤེས་པ་སྐད་ཅིག་མ་ཡིན་ནོ། །ཞེས་དང༌། རང་འགྲེལ་ལས། སྐད་ཅིག་
ཐང་གཅིག་ཡུད་ཙམ་གཅིག་ལ་ཏིང་འཛིན་བརྒྱ་རབ་ཏུ་མཐོང་། ཞེས་དང་།
འགྲེལ་བཤད་ལས། གང་ལ་ཆའི་དབྱེ་བ་བཏགས་པ་མི་སྲིད་པ་དེ་ནི་དུས་ཀྱི་
མཐར་ཐུག་པ་དེ་སྐད་ཅིག་མ་ཞེས་བྱའོ། །སྐད་ཅིག་མ་བརྒྱ་ཉི་ཤུ་ནི་དེའི་སྐད་
ཅིག་མའོ། །དེའི་སྐད་ཅིག་དྲུག་ཅུ་ནི་ཐང་གཅིག་གོ །ཞེས་སོགས་གསུངས་
པའི་ཕྱིར། །
གཉིས་པ་དེ་ལྟར་གསུངས་པ་གྲུབ་པའི་དོན་བཤད་པ་ལ། ས་བཅུ་པའི་
མདོ་ལས་ཉན་( ༤༤བ)རང་ལ་ཆོས་ཐམས་ཅད་རང་བཞིན་མེད་པར་ཤེས་པ་་་
ཡོད་པར་བསྟན་པ། དེ་ལ་རྩོད་པ་སྤང་བའོ། །དང་པོ་ལ་འགྲེལ་པ་མཛད་པའི་
དགོངས་པ་གསལ་བར་བསྟན་པ། དེ་ཉིད་སྤྱོད་འཇུག་གི་ལུགས་སུ་བསྟན་
པའོ། །དང་པོ་ལ། ས་བཅུ་པའི་མདོའི་ལུང་དེས་ཉན་རང་འཕགས་པ་ཡིན་
ན་ཆོས་ཐམས་ཅད་རང་བཞིན་མེད་པར་རྟོགས་པས་ཁྱབ་པར་གསུངས་པའི་་
དམ་བཅའ་དེ་སྟོན་པ་ལ། རང་འགྲེལ་ལས། ལུང་འདི་ལས་ནི་ཉན་ཐོས་དང་
རང་སངས་རྒྱས་རྣམས་ལ་ཆོས་ཐམས་ཅད་རང་བཞིན་མེད་པར་ཤེས་པ་ཡོད་
དོ་ཞེས་གསལ་བར་ངེས་ཏེ། ཞེས་གསུངས། དམ་བཅའ་དེ་རིགས་པས་སྒྲུབ་
པ་ལ་དེ་ལྟ་མིན་ན་དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་
བའི་ཕྱིར་འཇིག་རྟེན་པའི་འདོད་ཆགས་དང་བྲལ་བ་ལྟར་དེ་དག་ཀྱང་སེམས་
དང་པོ་བསྐྱེད་པའི་བྱང་ཆུབ་སེམས་དཔས་ཀྱང་རང་གི་བློས་རྣམ་པར་བཅད་
པས་ཀྱང་ཟིལ་གྱིས་གནོན་པར་འགྱུར་ལ། ཕྱི་རོལ་པ་བཞིན་དུ་ཁམས་གསུམ་
ན་སྤྱོད་པའི་ཕྲ་རྒྱས་ཐམས་ཅད་སྤངས་པར་ཡང་མི་འགྱུར་རོ། །གཟུགས་ལས་
སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་འགྱུར་བའི་ཕྱིར།
གང་ཟག་གི་བདག་མེད་པར་རྟོགས་པར་ཡང་མི་འགྱུར་ཏེ། བདག་ཏུ་་་་
འདོགས་པའི་རྒྱུ་ཕུང་པོ་ལ་དམིགས་པའི་ཕྱིར་ཞེས་གསུངས། དེ་ལུང་གིས་
，94.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བསྒྲུབ་པ་ལ་རང་འགྲེལ་དུ་ཇི་སྲིད་ཕུང་པོར་འཛིན་ཡོད་པ། ཞེས་གསུངས་
པའི་ལུང་དྲངས་པ་ནས། གནས་མེད་ལེན་མེད་མྱ་ངན་འདའ། །ཞེས་པའི་བར་
དྲངས་ནས་གསུངས། དམ་བཅའ་དེ་རིགས་པས་བསྒྲུབ་པའི་དོགས་སྤོང་དེ་
སྟོན་པ་ལ། ཊིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མེད་ཀྱང་མི་རྟག་སོགས་བཅུ་
དྲུག་ཚད་མས་གཏན་ལ་ཕབ་པ་དང་། ཞེས་སོགས་གསུངས། འདི་རྣམས་ཀྱི་
དོན་ནི། དང་པོ་དམ་བཅའ་བཞག་པའི་དོན་ནི། གོང་དུ་དྲངས་པའི་ས་བཅུའི་
མདོ་དེས་ཉན་རང་དགྲ་བཅོམ་པ་ལ་ཆོས་ཐམས་ཅད་རང་བཞིན་གྱིས་མེད་་་་་
པར་རྟོགས་པས་ཁྱབ་པ་ཡོད་དོ་ཞེས་གསལ་བར་བསྟན་ཏེ། དེ་ལྟར་མ་རྟོགས་
པ་ལ་འོག་ནས་འབྱུང་བའི་རིགས་པ་གསུམ་གྱིས་གནོད་པའི་ཕྱིར། རིགས་པ་
གསུམ་( ༤༥ན）གྱི། དང་པོ་ནི། དེ་ལྟ་མ་ཡིན་ན་ཞེས་སོགས་ཉན་རང་དགྲ་
བཅོམ་པ་རྣམས་ཆོས་ཅན། ཁྱོད་དོན་དམ་པའི་སེམས་དང་པོ་བསྐྱེད་པའི་
བྱང་ཆུབ་སེམས་དཔས་ཀྱང་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་ནུས་པར་
ཐལ། ཁྱོད་དངོས་པོ་རང་བཞིན་མེད་པར་རྟོགས་པ་དང་བྲལ་བའི་ཕྱིར།
དཔེར་ན། འཇིག་རྟེན་པའི་ལམ་ཞི་རགས་ཀྱི་རྣམ་པ་ཅན་གྱི་དེ་འདྲ་བའི་ལམ་
གྱི་སྤང་བྱར་གྱུར་པའི་ཅི་ཡང་མེད་མན་ཆད་ཀྱི་ཉོན་མོངས་ལ་ཆགས་བྲལ་་་་་
བྱས་པའི་ཕྱི་རོལ་པ་བཞིན་ནོ། །རྩ་བར་འདོད་ན། ས་བཅུ་པ་ལས། བྱང་ཆུབ་
སེམས་དཔའ་སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་་་་
ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་གནོན་གྱི་རང་གི་བློའི་་་་
སྟོབས་ཀྱིས་རྣམ་པར་དཔྱད་པ་ནི་མ་ཡིན་ནོ། །ཞེས་གསུངས་པ་དང་འགལ་
ལོ། །རིགས་པ་གཉིས་པ་ནི། ཁམས་གསུམ་ན་ཞེས་སོགས་ཀྱང་། ཉན་རང་
དགྲ་བཅོམ་པ་རྣམས་ཆོས་ཅན། ཁམས་གསུམ་ན་སྤྱོད་པའི་ཕྲ་རྒྱས་རྣམས་མ་
སྤངས་པར་ཐལ། ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་ཤེས་
རབ་དང་བྲལ་བའི་ཕྱིར། དཔེར་ན་འཇིག་རྟེན་པའི་ཞི་རགས་ཀྱི་རྣམ་པ་ཅན་
，95.



པཎ་ཆེན་བདེ་ལེགས་ཉི་མས་མཛད།
གྱི་ལམ་གྱི་སྤང་བྱར་གྱུར་པའི་ཅི་ཡང་མེད་མན་ཆད་ལ་ཆགས་བྲལ་བྱས་པའི་་
ཕྱི་རོལ་པའི་དྲང་སྲོང་བཞིན་ནོ། །རིགས་པ་གསུམ་པ་ནི་གཟུགས་ལ་སོགས་
པའི་ཞེས་སོགས་ཀྱིས་བཤད། དེའི་དོན་ནི། ཉན་རང་དགྲ་བཅོམ་པ་རྣམས་
ཆོས་ཅན། ཁྱོད་གང་ཟག་གི་བདག་མེད་ཚད་མས་རྟོགས་པའི་གང་ཟག་མ་
ཡིན་པར་ཐལ། ཁྱོད་གྲུབ་མཐའི་དབང་གིས་གང་ཟག་གི་བདག་ཏུ་བཏགས་
པའི་རྒྱུ་སྟེ་གང་ཟག་གི་གདགས་གཞི་ཕུང་པོ་ལ་དམིགས་ནས་བདེན་གྲུབ་ཏུ་་་
སྒྲོ་འདོགས་པའི་གང་ཟག་ཡིན་པའི་ཕྱིར། རྟགས་གྲུབ་སྟེ། དེས་ཕུང་པོ་བདག་
མེད་དུ་མ་རྟོགས་པའི་ཕྱིར། རྟགས་སོང༌། ཁྱབ་སྟེ། དྲང་ངེས་རྣམ་འབྱེད་ལས།
ཆོས་བདག་གྲུབ་མཐས་ཡོད་པར་ཁས་ལེན་པ་དེ་སྲིད་དུ་གང་ཟག་གི་བདག་་་
མེད་རྟོགས་པ་འོང་ས་མེད་པས། འཇུག་འགྲེལ་ལས་ཆོས་ལ་བདག་ཏུ་འཛིན་
པ་མི་འདོར་ན་གང་ཟག་གི་བདག་( ༤༥ བ)མེད་མི་རྟོགས་པར་གསུངས་པ་་་་
ཡིན་ཏེ། དེའི་ཕྱིར་ཉན་རང་གིས་ཀྱང་ཆོས་ཀྱི་བདག་མེད་རྟོགས་དགོས་སོ། །
ཞེས་གསུངས་པའི་ཕྱིར། དམ་བཅའ་དེ་ལུང་གིས་བསྒྲུབ་ཚུལ་ཡོད་དེ། རིན་
ཆེན་འཕྲེང་བའི་ལུང་དྲངས་པ་སོགས་ཀྱིས་བཤད་ན་འཆད་ཚུལ་དེ་གང་ཞེ་་་
ན། འདི་ལ་རང་འགྲེལ་དུ། ཇི་སྲིད་ཕུང་པོ་འཛིན་ཡོད་པ། །ཞེས་སོགས། ལུང་
ཚན་དྲུག་དྲངས་ཤིང་། དེའི་སྟེང་དུ། ཊིཀ་ཆེན་ལས་ཐེག་ཆེན་གྱི་མདོ་དང་
ཐེག་དམན་གྱི་མདོའི་ཁུངས་བསྟན་པས་མདོ་དྲངས་ཏེ་འཆད་པ་ལ། དེས་ན་
རིན་ཆེན་འཕྲེང་བར། ཇི་སྲིད་ཕུང་པོར་འཛིན་ཡོད་པ། །ཞེས་སོགས་ཀྱི་ལུང་
ཚན་དང་པོ་འདིས་འཕགས་པ་ལ་ཆོས་ཀྱི་བདག་མེད་རྟོགས་པས་ཁྱབ་པར་་་་་
བསྟན་ཏེ། འདིས་ཉན་རང་དགྲ་བཅོམ་པ་ལ་ཆོས་ཀྱི་བདག་མེད་རྟོགས་པས་
ཁྱབ་པ་བསྟན་པའི་ཕྱིར་ཏེ། འདིས་ལས་ཉོན་གྱིས་འཁོར་བར་སྐྱེ་འཆི་སྤོང་བ་
ལ་ཆོས་ཀྱི་བདག་མེད་རྟོགས་དགོས་པར་བསྟན་པའི་ཕྱིར། དེའི་ཚུལ་ནི། ལས་
ཉོན་གྱི་འཁོར་བར་སྐྱེ་འཆི་སྤོང་བ་ལ་ཆོས་ཀྱི་བདག་མེད་རྟོགས་དགོས་པར་་་
• 96 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐལ། ཆོས་ཀྱི་བདག་མེད་མ་རྟོགས་པར་དེ་སྤོང་མི་ནུས་པའི་ཕྱིར་ཏེ། ཇི་སྲིད་
ཕུང་པོ་བདེན་པར་འཛིན་པའི་བདེན་འཛིན་གྱིས་རྒྱུད་བཅིངས་ནས་ཡོད་པ་
དེ་སྲིད་དུ་ངར་འཛིན་ལྷན་ཅིག་སྐྱེས་ཀྱི་ཞེན་ཡུལ་སུན་མ་བྱུང་བར་ཡོད་ལ།
དེ་ཡོད་ན་དེའི་དབང་གིས་ལས་བསགས་ཏེ། དེ་ལས་ཡང་སྲིད་དུ་ལས་ཉོན་
གྱིས་སྐྱེ་བ་ལེན་པར་འགྱུར་བའི་ཕྱིར་ཞེས། ཇི་སྲིད་ཕུང་པོར་འཛིན་ཡོད་པ། །
དེ་སྲིད་དེ་ལ་ངར་འཛིན་ཡོད། །ངར་འཛིན་ཡོད་ན་ཡང་ལས་དེ། །དེ་ལས་ཡང་
ནི་སྐྱེ་བ་ཡིན། །ཞེས་པའི་དོན་ནོ། །དེ་ཕུང་པོ་བདེན་པར་འཛིན་པའི་བདེན་
འཛིན་གྱིས་རྒྱུད་བཅིངས་པའི་དོན་ཡང་ཡོད་དེ། ཕུང་པོ་བདེན་པར་གྲུབ་མ་
གྲུབ་བརྟགས་པ་ན་བདེན་པར་ཞེན་དེ་བདག་མེད་ཀྱི་དོན་ཅུང་ཟད་ཀྱང་མ་་་
རྟོགས་པ་ལ་བྱེད་པའི་ཕྱིར། སྙིང་པོ་རྒྱན་ལས། མཚན་འཛིན་གྱིས་བཅིངས་
པའི་དོན་ནི་གཞི་དང་ལམ་བདེན་པར་གྲུབ་མ་གྲུབ་བརྟགས་པ་ན་བདེན་་་་་་
པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས་ཐོས་
བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་པའོ། །ཞེས་གསུངས་
པའི་ཕྱིར། དེ་ལྟར་ན་ལས་ཉོན་གྱིས་དབང་གིས་( ༤༦ན）སྐྱེ་བ་ལེན་ཚུལ་དེ་ཇི་
ལྟ་བུ་ཞེ་ན། དེ་སྟོན་པ་ལ། ལམ་གསུམ་ཐོག་མཐའ་དབུས་མེད་པ། །འཁོར་
བའི་དཀྱིལ་འཁོར་མགལ་མེ་ཡི། །དཀྱིལ་འཁོར་བཞིན་དུ་ཕན་ཚུན་གྱི། །རྒྱུ་
ཅན་འདི་ནི་འཁོར་བར་འགྱུར། །ཞེས་གསུངས། དེའི་དོན་ནི། དེ་ལྟ་ན་ལ་
སོགས་པས་ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་ཚུལ་ཡོད་དེ།
ཉོན་མོངས་པའི་ཉོན་མོངས་དང་། ལས་ཀྱི་ཉོན་མོངས་དང༌། སྐྱེ་བའི་ཉོན་
མོངས་དེ་ལམ་གསུམ་པོ་དེ་ནི། ཉོན་མོངས་པའི་ཉོན་མོངས་པས་ལས་ཀྱི་་་་
ཉོན་མོངས་དེ་ལས་སྐྱེ་བའི་ཉོན་མོངས། དེ་ལས་ཡང་ཉོན་མོངས་པའི་ཉོན་
མོངས་འབྱུང་བ་སོགས་ཐོག་མ་དང་ཐ་མ་དང་དབུས་ཀྱི་བར་མཚམས་མེད་་་་
པར་འཁོར་བའི་དཀྱིལ་འཁོར་དུ་མགལ་མེ་བསྐོར་བའི་འཁོར་ལོ་ལྟར་ལས་་་་
• 97 •



པཎ་ཆེན་བདེ་ལེགས་ཉི་མས་མཛད།
ཉོན་གྱི་སྐྱེ་འཆི་རྒྱུན་ཆད་མེད་པ་འཁོར་བར་བྱེད་པའི་ཕྱིར། འོ་ན་དེ་ལྟ་
བུའི་ལས་ཉོན་གྱི་སྐྱེ་འཆི་དེ་སྤོང་ཚུལ་ཇི་ལྟ་བུ་ཞེ་ན། དེ་སྟོན་པ་ལ། དེ་ནི་རང་
གཞན་གཉིས་ཀ་དང༌། །དུས་གསུམ་ཉིད་དུའང་མ་མཐོང་ཕྱིར། །ངར་
འཛིན་པ་ནི་ཟད་པར་འགྱུར། །དེ་ནས་ལས་དང་སྐྱེ་བ་ཡང༌། །ཞེས་གསུངས
དེའི་དོན་ནི། ལས་ཉོན་གྱིས་འཁོར་བར་སྐྱེ་འཆི་སྤོང་བའི་ཐབས་ཡོད་དེ།
འཁོར་བར་སྐྱེ་བའི་རྒྱུ་ལས་ཉོན་རྣམས་བདག་ལས་མི་སྐྱེ་བ་དང༌། གཞན་ལས་
མི་སྐྱེ་བར་རྟོགས་ཤིང་། དུས་གསུམ་ཉིད་དུའང་རང་བཞིན་གྱིས་གྲུབ་པར་
མཐོང་ཞིང་རང་བཞིན་གྱིས་མེད་པར་མངོན་སུམ་དུ་རྟོགས་ཟིན་གོམས་པར་་
བྱས་པས། ལས་ཉོན་གྱིས་འཁོར་བར་སྐྱེ་བ་ལེན་པའི་རྒྱུ་ངར་འཛིན་པ་ནི་ཟད་
པར་འགྱུར་ལ། དེ་ཟད་པས་ན་ལས་ཉོན་གྱིས་འཁོར་བར་སྐྱེ་བ་ཡང་ཟད་པར་
འགྱུར་བའི་ཕྱིར། ཞེས་པའི་དོན་ནོ། །ཉན་རང་འཕགས་པ་ཆོས་ཀྱི་བདག་མེད་
མངོན་སུམ་དུ་རྟོགས་པར་སྒྲུབས་པའི་རིག་པ་གཞན་ཡང་རིན་ཆེན་འཕྲེང་་་་
བར་གསུངས་ཏེ། དེ་ལས་ཇི་ལྟར་མིག་ནི་འཁྲུལ་པ་ཡིས། །མགལ་མེའི་འཁོར་
ལོ་འཛིན་བྱེད་པ། །དེ་ནི་དབང་པོ་རྣམས་ཀྱི་ནི། །ད་ལྟའི་ཡུལ་དག་འཛིན་
པར་བྱེད། །ཅེས་པ་ནས། དེ་ལྟར་ཡང་དག་ཇི་བཞིན་དུ། །འགྲོ་བ་དོན་མེད་
ཤེས་ནས་ནི། །རྒྱུ་མེད་པ་ཡི་མེ་བཞིན་དུ། །གནས་མེད་ལེན་མེད་( ༤༦བ）མྱ་
ངན་འདའ། །ཞེས་པའི་བར་གྱིས་དེ་ལྟར་གསུངས་པའི་ཕྱིར། དེའི་ཚུལ་ཇི་
ལྟར་ཞེས་སོགས་ཀྱི་གཅིག་དུ་བྲལ་གྱི་རིགས་པ་ལ་བརྟེན་ནས་ཕུང་ཁམས་སྐྱེ་་་
མཆེད་རང་བཞིན་མེད་པར་གཏན་ལ་ཕབ་པ་ན། གཏན་ལ་ཕབ་པ་དེ་ལྟར་
ཉན་རང་སློབ་པ་འཕགས་པས་རྟོགས་ཟིན་གོམས་པར་བྱས་པས་མྱང་འདས་་
ཐོབ་པར་བསྟན་པའི་ཕྱིར། དེ་ལྟར་གོང་དུ་ཡང་དག་པའི་དོན་གཏན་ལ་ཕབ་
པ་ཇི་ལྟ་བ་བཞིན་དུ་ཉན་རང་སློབ་པ་འཕགས་པ་རྣམས་ཀྱིས་འགྲོ་བ་དོན་་་་་
དམ་པར་མེད་པར་ཤེས་པ་སྟེ་མངོན་སུམ་དུ་རྟོགས་ནས་རྟོགས་ཟིན་གོམས་་་
，08 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པར་བྱས་པ་ལ་བརྟེན་ནས། ལས་ཉོན་གྱི་དབང་གིས་འཁོར་བར་གནས་པ་
དང་དེའི་དབང་གིས་སྐྱེ་བ་ལེན་པ་སྤངས་པའི་མྱང་འདས་ཐོབ་པར་འགྱུར་་་་
བའི་ཕྱིར། དེས་དེ་ལྟར་བསྒོམས་པས་ལས་ཉོན་གྱི་དབང་གིས་འཁོར་བར་སྐྱེ་
བ་ལེན་པའི་རྒྱུ་བདེན་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པ་་་
ལ་བརྟེན་ནས་བདེན་འཛིན་ཟད་པར་སྤོང་བར་འགྱུར་བའི་ཕྱིར། དཔེར་ན།
རྒྱུ་བུད་ཤིང་མེད་པ་ལ་འབྲས་བུ་མེ་མི་འབྱུང་བ་བཞིན་ནོ། །ཁོ་ན་རེ། གོང་
དུ་དེ་ལྟར་གསུངས་པ་བྱང་ཆུབ་སེམས་དཔའ་ཁོ་ནའི་དབང་དུ་བྱས་པ་ཡིན་་་་
པས་སྐྱོན་མེད་པ་ཡིན་ནོ་ཞེ་ན། མི་འཐད་དེ། དེ་ལྟར་གསུངས་པ་དེ་ཉན་རང་
གི་དབང་དུ་མཛད་ནས་གསུངས་པ་ཡིན་པའི་ཕྱིར་ཏེ། ལུང་དེའི་མཇུག་དེ་མ་
ཐག་ཏུ་དེ་ལྟར་བྱང་ཆུབ་སེམས་དཔས་ཀྱང་ཞེས་ཀྱང་སྒྲ་སྨོས་པ་ལ་དགོས་པ་
ཡོད་པའི་ཕྱིར། དེ་ལྟར་ཡང་རང་འགྲེལ་ལས། ཅི་སྟེ་བྱང་ཆུབ་སེམས་དཔའ་
རྣམས་ཁོ་ནས་དེ་ལྟར་རང་བཞིན་མེད་པར་མཐོང་བ་ཡིན་ནོ་ཞེ་ན། དེ་ཡང་
ཡོད་པ་མ་ཡིན་ཏེ། ཉན་ཐོས་དང་རང་སངས་རྒྱས་རྣམས་ཀྱི་དབང་དུ་བྱས་
ནས་དེ་སྐད་གསུངས་པའི་ཕྱིར་རོ། །འདི་ཇི་ལྟར་ཤེས་ཤེ་ན་བརྗོད་པར་བྱ་སྟེ།
མཇུག་ཐོག་ཁོ་ནར་བྱང་ཆུབ་སེམས་དཔའ་རྣམས་ཀྱི་དབང་དུ་མཛད་ནས།
དེ་ལྟར་བྱང་ཆུབ་སེམས་དཔས་ཀྱང་། །མཐོང་ནས་བྱང་ཆུབ་ངེས་པར་འདོད།།
འོན་ཀྱང་དེ་ནི་སྙིང་རྗེ་ཡིས། །བྱང་ཆུབ་བར་དུ་སྲིད་མཚམས་སྦྱོར། །ཞེས་བྱ་བ་
ལ་སོགས་པ་གསུངས་པའི་ཕྱིར་རོ། །ཞེས་གསུངས། དེའི་དོན་ནི། དེ་ལྟར་ཉན་
རང་སློབ་པ་འཕགས་པ་རྣམས་( ༤༧ན）ཀྱི་ཕུང་ཁམས་སྐྱེ་མཆེད་རང་བཞིན་་་
མེད་པར་མངོན་སུམ་དུ་རྟོགས་ཟིན་གོམས་པར་བྱས་པས་རང་རང་གི་བྱང་་་་
ཆུབ་ཐོབ་པར་མ་ཟད། བྱང་ཆུབ་སེམས་དཔས་ཀྱང་ཕུང་ཁམས་སྐྱེ་མཆེད་
རང་བཞིན་མེད་པར་མངོན་སུམ་དུ་མཐོང་ཟིན་གོམས་པར་བྱས་པས་ལས་་་་་
ཉོན་གྱིས་འཁོར་བར་སྐྱེ་འཆི་སྤངས་ནས་བྱང་ཆུབ་དམ་པ་ངེས་པར་ཐོབ་་་་་་
• 99 •



པཎ་ཆེན་བདེ་ལེགས་ཉི་མས་མཛད།
པར་འགྱུར་བ་ཡིན་ནོ། །འོན་ཀྱང་དེ་འཁོར་བར་སྐྱེ་བ་མི་ལེན་པ་ནི་མི་འཐད་
དེ། སྙིང་རྗེའི་དབང་གིས་བྱང་ཆུབ་མ་ཐོབ་ཀྱི་བར་དུ་འཁོར་བར་གཞན་དོན་
དུ་སྲིད་པར་མཚམས་སྦྱོར་བ་སྟེ་སྲིད་པར་སྐྱེ་བ་ལེན་པའི་ཕྱིར། ཞེས་པའོ། །
གཞན་ཡང་ཐེག་དམན་འཕགས་པ་ཡིན་ན་སྟོང་ཉིད་མངོན་སུམ་དུ་རྟོགས་་་་
པས་ཁྱབ་པར་ཐལ། ཉན་ཐོས་རྣམས་ཀྱིས་གང་ལ་ཐོས་བསམ་བྱ་བའི་གཞིར་
གྱུར་པའི་ཉན་ཐོས་ཀྱི་མདོ་ལས་ཆོས་ཀྱི་བདག་མེད་བསྟན་པའི་ཕྱིར། ཉན་
ཐོས་ཀྱི་མདོ་ལས། གཟུགས་ནི་དབུ་བ་བརྡོལ་བ་འདྲ། །ཚོར་བ་ཆུ་ཡི་ཆུ་བུར་
བཞིན། །འདུ་ཤེས་སྨིག་སྒྱུ་ལྟ་བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་
པར་ཤེས་པ་སྒྱུ་མ་ལྟར། །ཉི་མའི་གཉེན་གྱིས་བཀའ་སྩལ་ཏོ། །ཞེས་པའི་མདོ་
འདིས་ཆོས་ཀྱི་བདག་མེད་ཕྲ་མོ་བསྟན་པའི་ཕྱིར། རྟགས་གྲུབ་སྟེ། རང་འགྲེལ་
ལས། ཉན་ཐོས་ལས་བསྟན་པའི་མདོ་དག་ལས་ཀྱང་། ཉན་ཐོས་རྣམས་ཀྱི་ཉོན་
མོངས་པའི་སྒྲིབ་པ་སྤངས་པར་བྱ་བའི་ཕྱིར། གཟུགས་ནི་དབུ་བ་བརྡོལ་བ་
འདྲ། །ཞེས་གསུངས་པའི་ཕྱིར། འོ་ན་མདོ་དེས་ཆོས་ཀྱི་བདག་མེད་བསྟན་
ན་བསྟན་ཚུལ་དེ་གང་ཞེ་ན། དེའི་ཚུལ་ཡོད་དེ། མདོ་དེ་རྣམས་ཀྱིས་གཟུགས་
སོགས་ཕུང་པོ་ལྔ་དབུ་བ་སོགས་དཔེ་ལྔའི་སྒོ་ནས་རང་བཞིན་གྱིས་གྲུབ་པ་་་་
ལྟར་སྣང་ཡང་རང་བཞིན་གྱིས་མ་གྲུབ་པར་བསྟན་པའི་ཕྱིར། འོ་ན་བྱང་
ཆུབ་སེམས་འགྲེལ་ལས། ཉན་ཐོས་རྣམས་ལ་ཕུང་པོ་ལྔ་དང་བྱང་ཆུབ་སེམས་
དཔའ་རྣམས་ལ་དབུ་བ་ལ་སོགས་པ་ལྔ་བསྟན་པར་གསུངས་པ་དང་འགལ་་་
ལོ་ཞེ་ན། མི་འགལ་ཏེ། དེ་ནི་རེ་ཞིག་སྟོང་ཉིད་སྟོན་པའི་སྣོད་དུ་མི་རུང་བའི་
གདུལ་བྱ་ཞིག་ལ་དགོངས་པ་ཡིན་པའི་ཕྱིར། རིན་ཆེན་འཕྲེང་བར། ཐེག་
དམན་( ༤༧བ）འཕགས་པས་ཆོས་ཀྱི་བདག་མེད་རྟོགས་པའི་ཕྱིར་རིགས་པ་་་་
གཞན་ཡང་བསྟན་ཏེ། རིན་ཆེན་འཕྲེང་བར། ཐེག་པ་ཆེ་ལས་སྐྱེ་མེད་བསྟན་ །
གཞན་གྱི་ཟད་པ་སྟོང་པ་ཉིད། །ཟད་དང་མི་སྐྱེའི་དོན་དུ་ནི། །གཅིག་པས་
100 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
དེར་ནི་བཟོད་པར་གྱིས། །ཞེས་པའི་གཞུང་འདིས་ཐེག་དམན་ཐུན་མོང་མ་
ཡིན་པའི་སྡེ་ཚན་ལས་ཆོས་ཀྱི་བདག་མེད་ཕྲ་མོ་བསྟན་པར་གསུངས་པའི་་་་་་
ཕྱིར། དེའི་བསྟན་ཚུལ་ཡང་ཡོད་དེ། ཐེག་པ་ཆེན་པོའི་སྡེ་སྣོད་ལས་འདུས་
བྱས་རང་བཞིན་གྱིས་སྐྱེ་མེད་དུ་བསྟན་པ་དང་། རིགས་པ་དྲུག་ཅུ་པའི་འགྲེལ་
པར་དྲངས་པའི་གང་སྡུག་བསྔལ་འདི་མ་ལུས་པར་སྤངས་པ་ཞེས་སོགས་ཐེག་
དམན་ཐུན་མོང་མ་ཡིན་པའི་མདོ་འདིས་འདུས་བྱས་ཟད་པར་གསུངས་པ་་་་
གཉིས་པོ་དེས་ཆོས་ཀྱི་བདག་མེད་ཕྲ་མོ་སྟོན་པར་དོན་གཅིག་པའི་ཕྱིར། འོ་ན་
གང་སྡུག་བསྔལ་འདི་ཞེས་སོགས་ཀྱིས་ཆོས་ཀྱི་བདག་མེད་བསྟན་ཚུལ་དེ་གང་
ཞེ་ན་འདི་ལས་མདོ་དྲངས་པ་ནི། གང་སྡུག་བསྔལ་འདི་མ་ལུས་པར་སྤངས་པ་
ངེས་པར་སྤངས་པ། བྱང་བར་གྱུར་པ། ཟད་པ་འདོད་ཆགས་དང་བྲལ་བ།
འགོག་པ་ཉེ་བར་ཞི་བ། ནུབ་པ། སྡུག་བསྔལ་གཞན་གྱིས་མཚམས་མི་སྦྱོར་
ཞིང་། མི་འབྱུང་། མི་སྐྱེ་བ། འདི་ནི་ཞི་བ་འདི་ནི་གྱ་ནོམ་པ་སྟེ་འདི་ལྟ་སྟེ། ཕུང་
པོ་ཐམས་ཅད་ངེས་པར་སྤངས་པ་སྲིད་པ་ཟད་པ། འདོད་ཆགས་དང་བྲལ་བ།
འགོག་པ་མྱ་ངན་ལས་འདས་པའོ། །ཞེས་གསུངས། མདོ་འདིས་ཆོས་ཀྱི་
བདག་མེད་ཕྲ་མོ་བསྟན་པ་ཡིན་ཏེ། མདོ་འདིས་ཕུང་པོ་གདོད་མ་ནས་ཟད་
པར་གསུངས་པས་ཆོས་ཀྱི་བདག་མེད་བསྟན་པ་ཡིན་པའི་ཕྱིར། གང་སྡུག་
བསྔལ་འདི་མ་ལུས་པར་སྤངས་པ་ཞེས་པ་ནས་ནུབ་པ་ཞེས་པའི་བར་གྱིས་་་་
ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ་མཉམ་བཞག་དེའི་་་་་་
གཟིགས་ངོར་ཚེ་འདིའི་ཕུང་པོ་སོགས་ཀྱི་སྣང་བ་ཞི་ཞིང་ནུབ་པ་དེ་བསྟན།
སྡུག་བསྔལ་གཞན་གྱིས་མཚམས་མི་སྦྱོར། །ཞེས་པ་ནས། འགོག་པ་མྱ་ངན་ལས་
འདས་པའོ། །ཞེས་པའི་བར་གྱིས་དེའི་ཚེ་དེའི་གཟིགས་ངོར་ཚེ་ཕྱི་མའི་ཕུང་
སོགས་ཀྱི་སྣང་བ་ཞི་ཞིང་ནུབ་པར་བསྟན་པའི་ཕྱིར། དེས་ན་འདིའི་ཟད་པ་
འདི་ཕུང་པོ་གདོད་མ་ནས་ཟད་པ་ལ་བྱེད་དེ། ( ༤༨ ན）དེ་དེ་དང་དེ་ཕུང་པོ་
• 1 0 1 •



པཎ་ཆེན་བདེ་ལེགས་ཉི་མས་མཛད།
ལམ་གྱི་ཟད་པ་གང་རུང་ལ་བྱེད། ཕྱི་མ་ལ་མི་བྱེད་པའི་ཕྱིར། མ་གྲུབ་ན།
མངོན་དུ་བྱ་རྒྱུའི་མྱང་འདས་ཡོད་ཚེ་མངོན་དུ་བྱེད་མཁན་མེད་པས་མངོན་་་
སུམ་དུ་བྱེད་མཁན་གྱི་གང་ཟག་ཡོད་ཚེ། མངོན་དུ་བྱ་རྒྱུའི་མྱང་འདས་མེད་
པར་ཐལ་བའི་སྐྱོན་ཡོད་པའི་ཕྱིར། དོན་བསྡུ་ན་ཐེག་དམན་དགྲ་བཅོམ་པའི་
རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་བཞག་ཡེ་་་་
ཤེས་དེས་ཕུང་སོགས་གཉིས་སྣང་གི་སྤྲོས་པ་མ་ལུས་པ་ཉེ་བར་ཞི་ཞིང་། ནུབ་
པའི་སྒོ་ནས་ཕུང་པོ་གདོད་མ་ནས་ཟད་པ་སྟེ་གདོད་མ་ནས་རང་བཞིན་གྱིས་་
མ་གྲུབ་པར་མངོན་སུམ་དུ་གཟིགས་པའི་གཟིགས་ངོར་ཕུང་པོ་མེད་པ་དེ་་་་་
ཕུང་པོ་སོགས་ཀྱི་གནས་ལུགས་མཐར་ཐུག་ཏུ་བསྟན་པ་ཡིན་ལ། དོན་འདི་རྩ་
བར་ཡང་། ཇི་ལྟར་ཕུང་པོ་སྤངས་ནས་ཞིར་ཞུགས་པ། །དགྲ་བཅོམ་རྣམས་ལ་
ཡོད་པ་མིན་དེ་ལྟར། །ཞེས་གསུངས་པའི་དོན་ནོ། །དེས་ན་མདོ་བསྟན་བཅོས་
དེ་རྣམས་ཀྱི་དོན་ནི། ཐེག་དམན་གྱི་མྱང་འདས་གང་ཞིག །བདེན་སྣང་ནུབ་
པས་ཁྱད་པར་དུ་བྱས་པ། ཐེག་དམན་གྱི་ལྷག་མེད་མྱང་འདས་ཀྱི་མཚན་ཉིད།
དེ་གང་ཞིག །བདེན་སྣང་དང་བཅས་པ་དེ་ལྷག་བཅས་མྱང་འདས་ཀྱི་མཚན་
ཉིད། གཞན་ཡང་། ཐེག་དམན་གྱི་མདོ་ལས་སྟོང་ཉིད་བསྟན་པ་ཡིན་ཏེ། དེ་
བསྟན་པར་རྩ་ཤེས་ལས། བཅོམ་ལྡན་དངོས་དང་དངོས་མེད་པ། །མཁྱེན་པས་
ཀ་ཏ་ཡ་ན་ཡིས། །གདམས་ངག་ལ་ནི་ཡོད་པ་དང༌། །མེད་པ་གཉིས་ཀའང་
དགག་པར་མཛད། །ཅེས་གསུངས་པའི་གཞུང་འདིས་དེ་ལྟར་བསྟན་པའི་ཕྱིར།
བསྟན་ཚུལ་ནི། ཐེག་དམན་གྱི་མདོ་ལས་སྟོང་ཉིད་བསྟན་པ་ཡིན་ཏེ། བཅོམ་
ལྡན་འདས་དངོས་པོ་ཀུན་རྫོབ་དང་དངོས་པོ་མེད་པ་དོན་དམ་པ་སྟེ་བདེན་་་
གཉིས་མངོན་སུམ་དུ་རྟོགས་པ་མཐར་ཕྱིན་པ་དེས་འཕགས་པ་ཀ་ཏ་ཡ་ན་ལ་་་
གདམས་པའི་མདོ་ལས་ཡོད་པ་རྟགས་མཐའ་མེད་པ་ཆད་མཐའ་གཉིས་ཀ་་་་
བཀག་པའི་གནས་ལུགས་མཐར་ཐུག་བསྟན་པར་མཛད་པའི་ཕྱིར། འོ་ན་སྟོང་
: 102 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
ཉིད་སྟོན་པའི་ཀ་ཏ་ཡ་ན་ལ་སྟོན་པའི་མདོ་དེ་གང་ཞེ་ན། དེ་ཡང་ཡོད་དེ། ཀ་
ཏ་ཡ་ན་གང་གི་ཕྱིར་འཇིག་རྟེན་འདི་ནི་ཕལ་ཆེར་ཡོད་པ་ཉིད་དང་མེད་པ་་་་
ཉིད་( ༤༨ བ）ལ་ཞེན་ཏེ། དེའི་དབང་གིས་སྐྱེ་བ་དང་། རྒ་བ་དང་། ཞེས་སོགས་
ཀྱི་ལུང་ཕྲན་ཚེགས་ཀྱི་མདོ་འདི་ཡིན་པའི་ཕྱིར། གཞན་ཡང་། ཉན་རང་
འཕགས་པས་ཆོས་ཀྱི་བདག་མེད་རྟོགས་པ་ཡིན་ཏེ། དེ་ལྟར་དུ་ལྷག་བསམ་
བསྟན་པའི་མདོ་ལས་གསུངས་པའི་ཕྱིར། དེར་ཐལ། མདོ་དེ་ཉིད་ལས། དཔེར་
ན། མི་ལ་ལ་སྒྱུ་མ་མཁན་གྱི་རོལ་མོ་བྱུང་བའི་ཚེ་སྒྱུ་མ་མཁན་གྱིས་སྤྲུལ་པའི་
བུད་མེད་མཐོང་ནས་འདོད་ཆགས་ཀྱི་སེམས་བསྐྱེད་དེ་དེ་འདོད་ཆགས་ཀྱི་་་་
སེམས་ཀྱིས་དཀྲིས་ནས་འཁོར་གྱིས་འཇིགས་ཤིང་བག་ཚ་སྟེ་སྟན་ནས་ལངས་་
ནས་སོང་སྟེ། དེ་སོང་ནས་ཀྱང་བུད་མེད་དེ་ཉིད་ལ་མི་སྡུག་པར་ཡིད་ལ་བྱེད་
ཅིང་མི་རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པར་ཡིད་ལ་་
བྱེད་ན་རིགས་ཀྱི་བུ་དེ་ཇི་སྙམ་དུ་སེམས་མི་དེ་ཡང་དག་པར་ཞུགས་པ་ཡིན་་་
ནམ་ལོག་པར་ཞུགས་པ་ཡིན། གསོལ་པ། བཅོམ་ལྡན་འདས་གང་བུད་
མེད་མ་མཆིས་པ་ལ་མི་སྡུག་པར་ཡིད་ལ་བྱེད་ཅིང་། མི་རྟག་པ་དང་། སྡུག་
བསྔལ་བ་དང་། སྟོང་པ་དང་བདག་མེད་པར་ཡིད་ལ་བགྱིད་པའི་མི་དེ་མངོན་
པར་བརྩོན་པ་དེ་ནི་ལོག་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་
པ། རིགས་ཀྱི་བུ་འདི་ན་དགེ་སློང་དང་དགེ་སློང་མ་དང་དགེ་བསྙེན་དང་དགེ་
བསྙེན་མ་ཁ་ཅིག་མ་སྐྱེས་ཤིང་མ་བྱུང་བའི་ཆོས་རྣམས་ལ་མི་སྡུག་པ་ཡིད་ལ་་་
བྱེད་ཅིང་། མི་རྟག་པ་དང་། སྡུག་བསྔལ་བ་དང་། སྟོང་པ་དང་བདག་མེད་པ་
ཡིད་ལ་བྱེད་པ་གང་ཡིན་པ་དེ་དག་ཀྱང་དེ་དང་འདྲ་བར་བལྟ་བར་བྱའོ། །ང་
ནི་མི་བླུན་པོ་དེ་དག་ལ་ལམ་བསྒོམ་པ་ཡིན་ཞེས་མི་སྨྲ་སྟེ་དེ་དག་ནི་ལོག་པར་་
ཞུགས་པ་ཞེས་བྱའོ། །ཞེས་གསུངས་པའི་ཕྱིར། དེའི་དོན་ནི། ཉན་རང་སློབ་པ་
རྣམས་ཀྱི་རྒྱུད་ཀྱི་ཕུང་པོ་སོགས་ཀྱི་ཆོས་ལ་དམིགས་ནས་མི་རྟག་པ་དང་སྡུག་
， 103，



པཎ་ཆེན་བདེ་ལེགས་ཉི་མས་མཛད།
བསྔལ་བ་དང་སྟོང་པ་དང་བདག་མེད་པར་བསྒོམ་པའི་བློ་དེ་ཐར་ལམ་མ་་་་་
ཡིན་པར་ཐལ། ཉན་རང་སློབ་པ་དེ་ཕུང་པོ་བདེན་གྲུབ་ཏུ་སྒྲོ་འདོགས་པའི་
གང་ཟག་ཡིན་པའི་ཕྱིར། དེས་སྟོང་ཉིད་མ་རྟོགས་པའི་ཕྱིར། རྟགས་ཁས།།
འདོད་ན། དེ་ལྟར་བསྒོམ་པ་ལ་བརྟེན་ནས་གྲོལ་བ་ཐོབ་མི་ནུས་པར་ཐལ།
འདོད་པའི་ཕྱིར། དཔེར་ན་སྒྱུ་མ་མཁན་གྱིས་སྤྲུལ་པའི་བུད་མེད་ལ་བུད་མེད་
དངོས་གནས་པར་གཟུང་ནས་( ༤༩ན）སྒྱུ་མའི་བུད་མེད་འདི་ནི་མི་རྟག་སྡུག་་་
བསྔལ་སྟོང་བདག་མེད་དོ་སྙམ་དུ་བསམ་པས་བུད་མེད་ལ་ཆགས་པ་ལྡོག་མི་་་
ནུས་པ་བཞིན་ནོ། །གཞན་ཡང་། ཉན་རང་འཕགས་པས་ཆོས་ཀྱི་བདག་མེད་
རྟོགས་པ་ཡིན་ཏེ། དེ་ལྟར་དུ་འཕགས་པ་བསམ་གཏན་དཔེ་མཁྱུད་ཀྱི་མདོ་
ལས་གསུངས་པའི་ཕྱིར། མདོ་དེ་ལས་བདེན་འཛིན་དང་མ་བྲལ་བའི་ལམ་
གྱིས་འཁོར་བ་ལས་གྲོལ་བ་ཐོབ་མི་ནུས་པ་དང༌། འཁོར་བ་ལས་གྲོལ་བ་ཐོབ་
པ་ལ་བདེན་བཞི་རང་བཞིན་མེད་པར་མངོན་སུམ་དུ་མཐོང་བའི་ལམ་དགོས་
པར་གསུངས་པའི་ཕྱིར། དང་པོ་གྲུབ་སྟེ། མདོ་དེ་ཉིད་ལས། འཇམ་དཔལ་
འཕགས་པའི་བདེན་པ་རྣམས་ཡང་དག་པར་ཇི་ལྟ་བ་བཞིན་དུ་མ་མཐོང་་་་་་
བས་སེམས་ཕྱིན་ཅི་ལོག་བཞིས་སེམས་ཕྱིན་ཅི་ལོག་ཏུ་གྱུར་པ་རྣམས་འཁོར་་་
བ་ཡང་དག་པ་མ་ཡིན་པ་འདི་ལས་འདའ་བར་མི་འགྱུར་རོ། །དེ་སྐད་ཅེས་
བཀལ་སྩལ་བ་དང༌། བཅོམ་ལྡན་འདས་ལ་འཇམ་དཔལ་གཞོན་ནུར་གྱུར་
པས་འདི་སྐད་ཅེས་གསོལ་ཏོ། །བཅོམ་ལྡན་འདས་གང་ལ་ཉེ་བར་དམིགས་
པས་སེམས་ཅན་རྣམས་ལ་འཁོར་བ་ལས་འདའ་བར་མི་འགྱུར་བ་བསྟན་དུ་་་་
གསོལ། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་བདག་དང་
བདག་གི་བར་དམིགས་པས་སེམས་ཅན་རྣམས་འཁོར་བ་ལས་མི་འདའོ། །དེ་
ཅིའི་ཕྱིར་ཞེ་ན། འཇམ་དཔལ་བདག་དང་གཞན་དུ་ཡང་དག་པར་མཐོང་བ་
གང་ཡིན་པ་དེ་ནི་དེ་ཉིད་ལས་མངོན་པར་འདུ་བྱེད་པར་འགྱུར་རོ། །ཞེས་
，104 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གསུངས་པའི་ཕྱིར། རྟགས་གཉིས་པ་གྲུབ་སྟེ། དེ་ཉིད་ལས། དེ་ནས་བཅོམ་
ལྡན་འདས་ལ་འཇམ་དཔལ་གཞོན་ནུར་གྱུར་པས་འདི་སྐད་ཅེས་གསོལ་ཏོ། །
བཅོམ་ལྡན་འདས་འཕགས་པའི་བདེན་པ་བཞི་པོ་རྣམས་ཇི་ལྟར་ཁུམས་པར་་
བགྱི། བཅོམ་ལྡན་འདས་ཀྱིས་བཀའ་སྩལ་པ། འཇམ་དཔལ་གང་གིས་འདུ་
བྱེད་ཐམས་ཅད་མ་སྐྱེས་པར་མཐོང་བ་དེས་ནི་སྡུག་བསྔལ་ཡོངས་སུ་ཤེས་པ་་་
ཡིན་ནོ། །གང་གིས་ཆོས་ཐམས་ཅད་འབྱུང་བ་མེད་པར་མཐོང་བ་དེས་ནི་ཀུན་
འབྱུང་སྤངས་པ་ཡིན་ནོ། །གང་གིས་ཆོས་ཐམས་ཅད་གཏན་ནས་མྱ་ངན་ལས་
འདས་པར་མཐོང་བ་དེས་ནི་འགོག་པ་མངོན་དུ་བྱས་པ་ཡིན་ནོ། །གང་གིས་
( ༤༩ བ）ཆོས་ཐམས་ཅད་ཤིན་ཏུ་མ་སྐྱེས་པར་མཐོང་བ་དེས་ནི་ལམ་བསྒོམ་པ་་
ཡིན་ནོ། །ཞེས་གསུངས་པའི་ཕྱིར། གཞན་ཡང་། ཉན་རང་འཕགས་པས་ཆོས་
ཀྱི་བདག་མེད་རྟོགས་པ་ཡིན་ཏེ། མངོན་པ་གཉིས་ནས་བཤད་པའི་གང་ཟག་
གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་
གྲོལ་བ་ཐོབ་མི་ནུས་པའི་ཕྱིར་ཏེ། མངོན་པ་གཉིས་ལས་བཤད་པའི་གང་ཟག་
གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་་་
དེ་གཉིས་ནས་བཤད་པའི་ཉོན་མོངས་མངོན་གྱུར་པ་རེ་ཤིག་སྤངས་པའི་གང་
ཟག་འགའ་ཞིག་དགྲ་བཅོམ་པ་ཐོབ་སྙམ་དུ་འཁྲུལ་ནས་འཆི་བའི་ཚེ་རང་་་་་་
ཉིད་སྐྱེ་བ་ལེན་པར་མཐོང་བ་ན་ཐར་པ་ལ་ཡིད་བརྟན་མི་རུང་ངོ་སྙམ་དུ་་་་་་
སངས་རྒྱས་ལ་ཐེ་ཚོམ་ཟོས་པའི་ཉེས་པས་དམྱལ་བར་ལྟུང་བ་ཡོད་པའི་ཕྱིར།
དེ་ཉིད་ལས། དེ་འདི་སྙམ་དུ་བདག་སྡུག་བསྔལ་ཐམས་ཅད་གྲོལ་བར་གྱུར་ཏེ།
ཡང་མཆིས་བྱ་བ་ཅི་ཡང་མེད་ཅིང་བདག་ནི་དགྲ་བཅོམ་པར་འགྱུར་རོ། །ཞེས་
བྱ་བར་བདག་གིས་ཤེས་སོ། །དེ་འཆི་བའི་ཚེ་བདག་ཉིད་སྐྱེ་བར་མཐོང་ནས་
དེ་སངས་རྒྱས་ཀྱི་བྱང་ཆུབ་ལ་ཐེ་ཚོམ་དང་སོམ་ཉི་ཟ་བར་འགྱུར་རོ། །ཞེས་
གསུངས་པའི་ཕྱིར། གཞན་ཡང༌། ཉན་རང་འཕགས་པས་ཆོས་ཀྱི་བདག་མེད་
• 1 05 •



པཎ་ཆེན་བདེ་ལེགས་ཉི་མས་མཛད།
རྟོགས་པ་རྡོ་རྗེ་གཅོད་པ་ལས་ཀྱང་གསུངས་ཏེ། དེ་ཉིད་ལས། རབ་འབྱོར་འདི་
ཅི་སྙམ་དུ་སེམས་རྒྱུན་དུ་ཞུགས་པས་འདི་སྙམ་དུ་བདག་གིས་རྒྱུན་དུ་ཞུགས་ ་
པའི་འབྲས་བུ་ཐོབ་བོ་སྙམ་དུ་སེམས། རབ་འབྱོར་གྱིས་གསོལ་པ། བཅོམ་ལྡན་
འདས་དེ་ནི་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་དེ་ནི་གང་
ལ་ཡང་ཞུགས་པ་མ་མཆིས་པའི་སླད་དུ་སྟེ། དེས་ན་རྒྱུན་དུ་ཞུགས་པ་ཞེས་
བགྱིའོ། །ཞེས་དང་། བཅོམ་ལྡན་འདས་གལ་ཏེ་རྒྱུན་དུ་ཞུགས་པ་དེ་འདི་སྙམ་
དུ་བདག་གིས་རྒྱུན་དུ་ཞུགས་པའི་འབྲས་བུ་ཐོབ་བོ་སྙམ་དུ་སེམས་པར་གྱུར་་་
ན། དེ་ཉིད་དེའི་བདག་ཏུ་འཛིན་པར་འགྱུར་ལགས་སོ། །སེམས་ཅན་དུ་འཛིན་
པ་དང༌། སྲོག་ཏུ་འཛིན་པ་དང་། གང་ཟག་ཏུ་འཛིན་པར་འགྱུར་ལགས་སོ། །
ཞེས་གསུངས་པ་འདིས་ཉན་རང་འཕགས་པ་ལ་ཆོས་ཀྱི་བདག་མེད་རྟོགས་་་་
པས་ཁྱབ་པར་བསྟན་པའི་ཕྱིར། བསྟན་ཚུལ་ཡང་། ལུང་( ༥༠ ན） དང་པོའི་དོན་
ནི། བཅོམ་ལྡན་འདས་ཀྱིས་རབ་འབྱོར་ལ་རྒྱུན་ཞུགས་ཀྱི་རང་གི་ཐོབ་བྱའི་
འབྲས་བུ་དང་ཐོབ་པ་པོ་རྒྱུན་ཞུགས་དང་། ཐོབ་བྱེད་ཀྱི་ལམ་གསུམ་བདེན་
པར་བཟུང་བའི་སྒོ་ནས་བདག་གིས་དོན་དམ་པར་རྒྱུན་དུ་ཞུགས་པའི་འབྲས་
བུ་ཐོབ་བོ་སྙམ་དུ་སེམས། ཞེས་དྲིས་པའི་ལན་དང༌། རབ་འབྱོར་གྱིས་དེ་ལྟར་
མི་འཛིན་ཏེ། དེས་ཐོབ་བྱའི་འབྲས་བུ་སོགས་གསུམ་པོ་བདེན་པར་གྲུབ་པ་
འཐད་སྙམ་དུ་འཛིན་པའི་བདེན་འཛིན་ཀུན་བརྟགས་སོགས་མཐོང་སྤངས་་་་
ཀུན་སྦྱོར་གསུམ་ཟད་པར་སྤངས་པའི་ཕྱིར། མདོ་ཚན་གཉིས་པའི་དོན་ནི།
རྒྱུན་ཞུགས་ཀྱིས་དོན་དམ་པར་བདག་གིས་རྒྱུན་དུ་ཞུགས་པའི་འབྲས་བུ་ཐོབ་
བོ་སྙམ་དུ་མི་འཛིན་ཏེ། དེས་དེ་ལྟར་འཛིན་ན་དེའི་རྒྱུད་ལ་གང་ཟག་གི་
བདག་ཏུ་འཛིན་པ་ཀུན་བརྟགས་དང་སེམས་ཅན་དུ་འཛིན་པ་ཀུན་བརྟགས་་་
དང༌། སྲོག་ཏུ་འཛིན་པ་ཀུན་བརྟགས་དང༌། གང་ཟག་ཏུ་འཛིན་པ་ཀུན་
བརྟགས་སོགས་ཡོད་དགོས་པ་ལ་དེས་དེ་རྣམས་ཟད་པར་སྤངས་པའི་ཕྱིར།
• 106 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེས་ན་ལུང་དེ་དག་གིས་རྒྱུན་ཞུགས་ཀྱིས་དོན་དམ་པར་བདག་གིས་རྒྱུན་་་་་་
ཞུགས་ཀྱི་འབྲས་བུ་ཐོབ་བོ་སྙམ་དུ་མི་འཛིན་པར་གསུངས་པ་ནི། བདེན་
འཛིན་གྱི་ཞེན་ཡུལ་སུན་མ་ཕྱུངས་པར་དོན་དམ་པར་བདག་གིས་རྒྱུན་ཞུགས་
ཀྱི་འབྲས་བུ་ཐོབ་བོ་སྙམ་དུ་མི་འཛིན་ཞེས་པའི་དོན་ཡིན་གྱི་རྒྱུན་ཞུགས་ཀྱི་་་་་
རྒྱུད་ལ་ཐོབ་བྱའི་འབྲས་བུ་སོགས་བདེན་པར་འཛིན་པའི་བདེན་འཛིན་ལྷན་་
སྐྱེས་མེད་པར་སྟོན་པ་མ་ཡིན་ཏེ། རྒྱུན་ཞུགས་ཀྱི་རྒྱུད་ལ་བདེན་འཛིན་ལྷན་
སྐྱེས་ཡོད་པའི་ཕྱིར། དེ་ལྟར་ཡང་། ཊིཀ་ཆེན་ལས། རྒྱུན་ཞུགས་ཀྱིས་བདེན་
པར་བཟུང་ནས་བདག་གིས་འབྲས་བུ་ཐོབ་བོ་སྙམ་དུ་མི་འཛིན་པ་ནི་བདེན་་་
འཛིན་གྱི་ཞེན་ཡུལ་སུན་མ་ཕྱུང་བའི་དབང་དུ་བྱས་པ་ཡིན་གྱི། ལྷན་སྐྱེས་ཀྱི་
འཛིན་པ་ཡང་མེད་པར་སྟོན་པ་མ་ཡིན་ནོ། །ཞེས་གསུངས་པའི་ཕྱིར། ཊིཀ་
ཆེན་ལས། བདེན་འཛིན་གྱི་ཞེན་ཡུལ་སུན་མ་ཕྱུང་བའི་དབང་དུ་མཛད་ཅེས་
པ་ནི་ཡི་གེ་མ་དག་པ་ཡིན་གྱི། བདེན་འཛིན་གྱི་ཞེན་ཡུལ་སུན་ཕྱུང་བའི་
དབང་དུ་མཛད་ཅེས་འབྱུང་རིགས་ཏེ། རྒྱུན་ཞུགས་ཀྱིས་( ༥༠ བ） བདེན་འཛིན་
གྱི་ཞེན་ཡུལ་སུན་ཕྱུང་བའི་ཕྱིར་ན་མི་འཐད་དེ། སྐབས་འདིར་བསྟན་གྱི་སུན་
མ་ཕྱུང་བའི་དབང་དུ་མཛད་ཅེས་པ་དང་སུན་ཕྱུང་བའི་དབང་དུ་མཛད་་་་་
ཅེས་པ་གཉིས་དོན་ལ་འདྲ་བའི་ཕྱིར་ཏེ། སུན་མ་ཕྱུང་བའི་ཞེས་པའི་དོན་གོང་
དུ་བཤད་པ་ལྟར་ཡིན་པའི་ཕྱིར། འོ་ན། ཊིཀ་ཆེན་ལས། དེ་ཁོ་ན་ཉིད་ཀྱི་ལྟ་
བ་མ་རྙེད་ཀྱང་། ཞེས་སོགས་ཀྱི་ཉན་རང་གི་ཆོས་ཀྱི་བདག་མེད་རྟོགས་པར་
རིགས་པས་བསྒྲུབ་པའི་རིགས་པ་གཉིས་པ་ལ་རྩོད་སྤོང་འཆད་ན་དེའི་ཚུལ་་་་
ཇི་ལྟ་བུ་ཞེ་ན། འདི་ལ་དོགས་པ་དང༌། དེའི་ལན་སྟོན་པ་གཉིས་ལས། དང་
པོ་ནི། ཁོ་ན་རེ། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་
ཕྲ་རྒྱས་ཐམས་ཅད་མ་སྤངས་པར་ཡང་མི་འགྱུར་རོ། །ཞེས་བཤད་པ་མི་འཐད་
དེ། ཆོས་ཐམས་ཅད་རང་བཞིན་གྱིས་མེད་པར་མ་རྟོགས་ཀྱང་གང་ཟག་རང་
， ()7 .



པཎ་ཆེན་བདེ་ལེགས་ཉི་མས་མཛད།
སྐྱ་ཐུབ་པའི་རྫས་ཡོད་དུ་གྲུབ་པའི་སྟོང་པའི་སྟོང་ཉིད་མངོན་སུམ་དུ་རྟོགས་་
ཟིན་གོམས་པར་བྱས་པ་ལ་བརྟེན་ནས་ཁམས་གསུམ་གྱི་ཕྲ་རྒྱས་ས་བོན་དང་
བཅས་པ་ཟད་པར་སྤོང་ནུས་པའི་ཕྱིར་ཏེ། ཆོས་ཐམས་ཅད་རང་བཞིན་གྱིས་
མེད་པར་མ་རྟོགས་ཀྱང་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་་་
མངོན་སུམ་དུ་རྟོགས་པའི་མཐོང་ལམ་གྱིས་ཉོན་སྒྲིབ་ཀུན་བརྟགས་ཀྱི་ས་བོན་
སྤོང་ནུས། དེ་ལྟར་རྟོགས་ཟིན་གོམས་པར་བྱས་པའི་སྒོམ་ལམ་གྱིས་ཉོན་སྒྲིབ་
ལྷན་སྐྱེས་ཀྱི་ས་བོན་ཟད་པར་སྤོང་ནུས་པའི་ཕྱིར། རྟགས་གཉིས་ཀ་གྲུབ་སྟེ།
ཆོས་ཐམས་ཅད་རང་བཞིན་གྱིས་མེད་པར་མ་རྟོགས་པའི་གང་ཟག་གི་རྒྱུད་་་
ལ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་གསར་ ་
དུ་རྟོགས་པའི་མཐོང་ལམ་དང་། དེའི་རྒྱུད་ལ་དེ་མངོན་སུམ་དུ་མཐོང་ཟིན་
གོམས་པར་བྱེད་པའི་སྒོམ་ལམ་གཉིས་ཀ་ཡོད་པའི་ཕྱིར་ཏེ། དེའི་རྒྱུད་ལ་དེ་
མངོན་སུམ་དུ་གསར་དུ་རྟོགས་པའི་ཡེ་ཤེས་དང་། དེ་རྟོགས་ཟིན་གོམས་པར་
བྱས་པའི་ཡེ་ཤེས་གཉིས་ཀ་ཡོད་པའི་ཕྱིར་ཏེ། དེའི་རྒྱུད་ལ་གང་ཟག་རང་སྐྱ་
ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་
ལ་དེ་ཡོད་ན། དེའི་རྒྱུད་ལ་དེ་མངོན་སུམ་དུ་རྟོགས་པའི་བློ་ཡོད་དགོས་པའི་
ཕྱིར། དེ་དགོས་པར་རྣལ་འབྱོར་( ༥༡ ན) མངོན་སུམ་སྒྲུབ་བྱེད་ཀྱི་རིགས་པ་ལ་
བརྟེན་ནས་གྲུབ་པའི་ཕྱིར། རྣལ་འབྱོར་མངོན་སུམ་སྒྲུབ་བྱེད་ཀྱི་རིགས་པ་
ཡང་ཡོད་དེ། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་
ཅན། རང་ཉིད་གོམས་བྱེད་ཀྱི་ཡན་ལག་དང་མ་བྲལ་བར་གོམས་པར་བྱས་ན་
གོམས་བྱའི་དོན་ལ་གསལ་སྣང་མཐར་ཐུག་པ་འབྱུང་དུ་རུང་སྟེ། རྟེན་བརྟེན་
པ་གོམས་ཟིན་འབད་སྩོལ་སྐྱར་མ་ལ་མི་ལྟོས་པའི་སེམས་ཀྱི་ཡོན་ཏན་ཡིན་་་་
པའི་ཕྱིར། ཞེས་པ་ལྟ་བུ་ཡིན་པའི་ཕྱིར། གཉིས་པ་ནི། ཊིཀ་ཆེན་ལས། དེ་
ཁོ་ན་ཉིད་ཀྱི་ལྟ་བ་མ་རྙེད་ཀྱང་མི་རྟག་སོགས་བཅུ་དྲུག་ཚད་མས་གཏན་ལ་་་
• 1 08 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འབེབས་པ་དང་། དེའི་གདུལ་བྱ་རྣམས་ཀྱིས་དོན་དེ་བརྩོན་པ་ཆེན་པོས་
བསྒོམ་པ་དང་། བསྒོམས་པ་ལས་གང་ཟག་གི་བདག་མེད་རགས་པ་མངོན་
སུམ་དུ་མཐོང་བ་དང༌། མཐོང་ཟིན་གོམས་པར་བྱེད་པ་ནི་མི་འོང་ཞེས་ཁོ་བོ་
ཅག་མི་སྨྲའོ། །འོ་ན་ཅི་ཞེ་ན། དེ་འདྲའི་ལམ་དེ་གང་ཟག་གི་བདག་མེད་རྫོགས་
པར་རྟོགས་པ་མ་ཡིན་པས། ལམ་དེ་མཐོང་ལམ་དང་འཇིག་རྟེན་པའི་སྒོམ་
ལམ་དུ་མི་འདོད་དོ། །དེའི་ཕྱིར་མཐོང་སྤངས་དང་སྒོམ་སྤངས་གང་གི་ཡང་ས་
བོན་སྤོང་མི་ནུས་པས་ལམ་དེ་མཐོང་ལམ་དང་སྒོམ་ལམ་དུ་བཤད་པ་དང་།
སྤང་བྱ་གཉིས་ས་བོན་དང་བཅས་པ་སྤོང་བར་བཤད་པ་དང་། ལམ་དེ་གཉིས་
ཀྱི་མཐར་དགྲ་བཅོམ་པ་ཐོབ་པར་བཤད་པ་ནི། དྲངས་པའི་དོན་དུ་འགྲེལ་
བའི་ལུགས་ཡིན་ཏེ། དཔེར་ན་སེམས་ཙམ་པས་རྡུལ་ཕྲན་ཆ་མེད་དང་། དེས་
བསགས་པའི་ཕྱི་དོན་དང་། དེ་ལ་རྫས་ཐ་དད་པའི་འཛིན་པ་གཉིས་བཀག་པ་
ཡང་ཚད་མས་གྲུབ་ཅིང་། དེས་འདུལ་བས་གདུལ་བྱས་རིང་དུ་གོམས་པར་
བྱས་ན། དོན་དེ་མངོན་སུམ་དུ་མཐོང་བ་དང་མཐོང་ཟིན་གོམས་པར་བྱེད་པ་
གྲུབ་ཏུ་ཆུག་ཀྱང༌། དེའི་སྟེང་ནས་ས་བཅུ་དང་ལམ་ཕྱི་མ་གསུམ་བསྒྲོད་པ་
དབུ་མ་པས་དྲང་དོན་དུ་འགྲེལ་བ་བཞིན་ནོ། །ཞེས་གསུངས། དེའི་དོན་
ནི། སྔར་གྱི་རྩོད་པ་དེའི་སྐྱོན་མེད་དེ་དེ་ཁོ་ན་ཉིད་ཀྱི་ལྟ་བ་མ་རྙེད་པར་ཆོས་
ཐམས་ཅད་རང་བཞིན་མེད་པར་མ་རྟོགས་པར་མངོན་པ་གཉིས་ནས་བཤད་
པའི་མི་རྟག་སོགས་བཅུ་དྲུག་ཚད་མས་གཏན་ལ་( ༥༡ བ）འབེབས་པ་དང་།
དེའི་གདུལ་བྱ་རྣམས་ཀྱིས་དོན་དེ་ཉིད་བསྒོམས་པས་གང་ཟག་གི་བདག་མེད་
རགས་པ་མངོན་སུམ་དུ་རྟོགས་པ་དང༌། རྟོགས་ཟིན་གོམས་པར་བྱེད་པའི་
ལམ་དེ་གཉིས་ཀྱིས་རིམ་པ་བཞིན་དུ་ཉོན་སྒྲིབ་ཀུན་བརྟགས་ཀྱི་ས་བོན་དང་་་
ཉོན་སྒྲིབ་ལྷན་སྐྱེས་ཀྱི་ས་བོན་སྤོང་མི་ནུས་པའི་ཕྱིར་ཏེ། ལམ་དེ་གཉིས་རིམ་
པ་བཞིན་དུ་མཐོང་ལམ་དང་འཇིག་རྟེན་ལས་འདས་པའི་སྒོམ་ལམ་དུ་ཁས་་་
• ] ) 9 •



པཎ་ཆེན་བདེ་ལེགས་ཉི་མས་མཛད།
ལེན་པའི་ཕྱིར། ལམ་དེ་གཉིས་ཀྱིས་གང་ཟག་གི་བདག་མེད་མཚན་ཉིད་ཚང་
བ་མ་རྟོགས་པའི་ཕྱིར། ལམ་དེ་གཉིས་རིམ་པ་བཞིན་དུ་མཐོང་ལམ་དང་
འཇིག་རྟེན་པའི་སྒོམ་ལམ་དུ་བཤད་པ་དང་། ལམ་དེ་གཉིས་ཀྱི་རིམ་པ་བཞིན་
དུ་ཉོན་སྒྲིབ་ཀུན་བརྟགས་དང་ལྷན་སྐྱེས་ཀྱི་ས་བོན་སྤོང་ནུས་པར་བཤད་པ་་་
དང་། ལམ་དེ་གཉིས་ཁོ་ན་ལ་བརྟེན་ནས་མཐར་དགྲ་བཅོམ་པ་འཐོབ་པར་
ནུས་པར་བཤད་པའི་མདོ་བསྟན་བཅོས་རྣམས་ནི། དྲང་དོན་དགོངས་པ་ཅན་
ཡིན་ཏེ། དཔེར་ན། སེམས་ཙམ་པས་རྡུལ་ཕྲན་ཆ་མེད་ཀྱིས་བསགས་པའི་ཕྱི་
དོན་མེད་པ་དང་། གཟུགས་དང་དེ་འཛིན་པའི་ཚད་མ་རྫས་གཞན་གྱིས་སྟོང་
པར་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་ས་བཅུ་་་་་
དང་ལམ་ཕྱི་མ་གསུམ་སྒྲོད་ནུས་པར་གསུངས་པའི་མདོ་རྣམས་སེམས་ཙམ་་་་
པས་ངེས་དོན་གྱི་མདོར་ཁས་ལེན་ཀྱང་། དབུ་མ་པས་དེ་ལྟར་གསུངས་པ་དྲང་
དོན་དགོངས་པ་ཅན་དུ་འགྲེལ་བ་བཞིན་ཡིན་པའི་ཕྱིར། དེ་ལ་ཁོ་ན་རེ། ཊིཀ་
ཆེན་ལས་དེ་ལྟར་བཤད་པ་མི་འཐད་དེ། སེམས་ཙམ་པས་རྡུལ་ཕྲན་ཆ་མེད་
ཀྱིས་བསགས་པའི་རགས་པ་དང་། དེ་འཛིན་པའི་ཚད་མ་རྫས་གཞན་གྱིས་
སྟོང་པའི་སྟོང་ཉིད་ཆོས་ཀྱི་བདག་མེད་ཕྲ་མོར་ཁས་མི་ལེན་པའི་ཕྱིར་ཏེ།
སེམས་ཙམ་པས་རྡུལ་ཕྲན་ཆ་མེད་ཀྱིས་བསགས་པའི་ཕྱི་དོན་གཞི་མ་གྲུབ་་་་་་
པར་ཁས་ལེན་པའི་ཕྱིར་ན་སྐྱོན་མེད་དེ། སེམས་ཙམ་པས་རྡུལ་ཕྲན་ཆ་མེད་
ཀྱིས་བསགས་པའི་རགས་པ་མེད་པ་དོན་དམ་བདེན་པ་དང་དེ་མངོན་སུམ་་་
དུ་རྟོགས་ཟིན་གོམས་པར་བྱས་པའི་སྟེང་ནས་ས་བཅུ་དང་ལམ་ཕྱི་མ་གསུམ་་་
བགྲོད་པར་གསུངས་པ་ངེས་དོན་དུ་ཁས་ལེན་ཞེས་ཊིཀ་ཆེན་གྱི་དོན་དུ་སྔར་་་
བཤད་པ་ལྟར་ཡིན་པའི་ཕྱིར། ཁོ་ན་རེ། སེམས་ཙམ་པས་རྡུལ་ཕྲན་ཆ་མེད་
ཀྱིས་བསགས་( ༥ ༢ ན）པའི་རགས་པ་མེད་པ་དོན་དམ་པར་ཁས་མི་ལེན་ཏེ།
སེམས་ཙམ་པས་རྡུལ་ཕྲན་ཆ་མེད་ཀྱིས་བསགས་པའི་རགས་པ་མེད་པ་མངོན་
，1 ] ) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སུམ་དུ་རྟོགས་ཟིན་གོམས་པར་བྱས་པས་ཐོག་མ་མེད་པ་ནས་ཞུགས་པའི་་་་་
ཆོས་ཀྱི་བདག་འཛིན་ལྷན་སྐྱེས་ལ་མི་གནོད་པར་ཁས་ལེན་པའི་ཕྱིར་ཏེ། དྲང་
ངེས་རྣམ་འབྱེད་ལས། ཆོས་ཀྱི་བདག་འཛིན་ཡང་རྡུལ་ཕྲན་ཕྱོགས་ཀྱི་ཆ་མེད་
དང༌། དེས་བསགས་པའི་གཟུང་བ་དང་། དུས་སྔ་ཕྱི་ཆ་ཤས་མེད་པའི་ཤེས་
པ་སྐད་ཅིག་མ་དང་། དེས་མཐུད་པའི་རྒྱུན་གྱི་ཤེས་པ་ཡོད་པར་འཛིན་པ་ལྟ་
བུ་གྲུབ་མཐས་བཏགས་པ་རྣམས་ནི་གྲུབ་མཐའ་སྨྲ་བ་དེ་དག་ཁོ་ན་ལ་ཡོད་ཀྱི་
སེམས་ཅན་གཞན་ལ་མེད་དོ། །དེས་ན་དེ་ཙམ་ཞིག་མེད་པའི་སྟོང་པར་བསྟན་
ཀྱང་ཐོག་མ་མེད་པ་ནས་ཞུགས་པའི་ལྷན་སྐྱེས་ཀྱི་བདེན་འཛིན་ལ་ཅི་ཡང་མི་་
གནོད་པས་ཞེས་གསུངས་པའི་ཕྱིར་ན། སྐྱོན་མེད་དེ། ལུང་དེའི་དོན་ནི། ཆོས་
ཀྱི་བདག་འཛིན་ལྷན་སྐྱེས་ཀྱི་ཞེན་ཡུལ་ངོས་མ་ཟིན་པར། ཆོས་ཀྱི་བདག་
འཛིན་ཀུན་བརྟགས་ཀྱི་ཞེན་ཡུལ་མེད་པར་རྟོགས་པས་ཆོས་ཀྱི་བདག་འཛིན་་
ལྷན་སྐྱེས་ལ་མི་གནོད་ཅེས་པའི་དོན་ཡིན་པའི་ཕྱིར། དཔེར་ན། སྒྲ་མི་རྟག་
རྟོགས་ཀྱི་རྗེས་དཔག་དེས། སྒྲ་རྟག་འཛིན་རྟོགས་པ་ལྷན་སྐྱེས་ལ་མི་གནོད་
པ་བཞིན་ཡིན་པའི་ཕྱིར། འོ་ན་ཆོས་ཐམས་ཅད་རང་བཞིན་གྱིས་མེད་པར་
མ་རྟོགས་པར་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་་་་་་་
སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་ས་བཅུ་དང་ལམ་ཕྱི་མ་་
གསུམ་བགྲོད་ནུས་པར་གསུངས་པ་དེ་དྲང་དོན་དགོངས་པ་ཅན་དུ་འགྲེལ་ན།
དེ་ལྟར་མདོ་གང་དུ་གསུངས་པ་ཡིན་ཞེ་ན། དེ་ལྟར་དུ་ཐེག་དམན་གྱི་མདོ་
རྣམས་ལས་གསུངས་ཤིང་། དེ་དང་མཐུན་པར་མངོན་པ་ཀུན་བཏུས་ལས་
ཀྱང་དེ་ལྟ་བུའི་ལམ་དེ་གཉིས་ཉོན་མོངས་པ་ལས་གྲོལ་བར་བྱེད་པའི་ལམ་་་་་
དང༌། ལམ་དེ་གཉིས་ཀྱི་སྔ་རོལ་ཏུ་འདུས་བྱས་མི་རྟག་པ་དང༌། ཟག་བཅས་
རྣམས་ཁྱབ་པ་འདུ་བྱེད་ཀྱི་སྡུག་བསྔལ་བ་དང་། རྟག་གཅིག་རང་དབང་
ཅན་གྱི་གང་ཟག་གི་བདག་གིས་སྟོང་པར་རྟོགས་པའི་ལམ་འགྲོ་དགོས་པར་་་
•1 1 1 •



པཎ་ཆེན་བདེ་ལེགས་ཉི་མས་མཛད།
གསུངས་ལ། དེ་དང་མཐུན་པར་( ༥༢༠） རྣམ་འགྲེལ་ལས་ཀྱང་གསུངས་ཏེ།
རྣམ་འགྲེལ་ལས། སྟོང་ཉིད་ལྟ་བས་གྲོལ་གྱུར་གྱི། །བསྒོམ་པ་ལྷག་མ་དེ་དོན་
ཡིན། །ཞེས་གསུངས་པའི་ཕྱིར། ཞི་འཚོ་ཡབ་སྲས་དང་། སློབ་དཔོན་རྒྱན་
མཁན་པོ་སོགས་ཀྱི། སྟོང་ཉིད་ལྟ་བས་ཞེས་པའི་སྐབས་ཀྱི་སྟོང་ཉིད་རྟོགས་
པའི་ལྟ་བ་དེ་དབུ་མ་པས་འདོད་པ་ལྟར་གྱི་གནས་ལུགས་མཐར་ཐུག་རྟོགས་་་
པའི་ལྟ་བ་ལ་འདོད་པ་མི་འཐད་དེ། དེའི་སྐབས་ཀྱི་སྟོང་ཉིད་རྟོགས་པའི་
ལྟ་བ་དེ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་རྟོགས་་
པའི་ལྟ་བ་ལ་བྱེད་རིགས་པའི་ཕྱིར། དེ་འདྲ་བའི་སྟོང་ཉིད་གནས་ལུགས་
མཐར་ཐུག་མ་ཡིན་པའི་ཕྱིར། ཁོ་ན་རེ། དེ་ཁོ་ན་ཉིད་ལྟ་བ་མ་རྙེད་ཀྱང་གང་
ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པ་དང་།
མངོན་སུམ་དུ་རྟོགས་ཟིན་གོམས་པར་བྱས་པའི་ལམ་གཉིས་པོ་དེས་རིམ་པ་་་
བཞིན་དུ་མཐོང་སྤངས་དང་སྒོམ་སྤངས་ཀྱི་ས་བོན་སྤོང་མི་ནུས་ན། ལམ་དེ་
གཉིས་པོ་དེས་སྤང་བྱ་གང་གི་ཡང་ས་བོན་སྤོང་ནུས་སམ་ཞེ་ན། དེ་ནི་མ་ཡིན་
ཏེ། དེ་འདྲ་བའི་ལམ་གཉིས་ལ་བརྟེན་ནས་མངོན་པ་གཉིས་ནས་བཤད་པའི་
ཉོན་མོངས་མངོན་གྱུར་རེ་ཤིག་སྤོང་ནུས་པའི་ཕྱིར། དེ་ལྟར་སྤོང་ནུས་ཀྱང་དེ་
གཉིས་ཀྱི་བདེན་འཛིན་ཉོན་མོངས་ཅན་གྱི་མ་རིག་པར་བྱས་པའི་ཉོན་མོངས་
མངོན་གྱུར་ཙམ་ཡང་སྤོང་མི་ནུས་ཏེ། དེ་སྤོང་བ་ལ་ཆོས་ཐམས་ཅད་རང་
བཞིན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པ་སྔོན་དུ་འགྲོ་དགོས་་་་
པའི་ཕྱིར། འོ་ན་དེ་འདྲ་བའི་ལམ་དེ་གཉིས་དང་ཞི་རགས་ཀྱི་རྣམ་པ་ཅན་གྱི་
འཇིག་རྟེན་པའི་ལམ་གཉིས་ལ་སྤང་བྱའི་ཁྱད་པར་ཅི་ཡོད་ཅེ་ན། དེ་གཉིས་ཀྱི་
སྤང་བྱ་ལ་ཁྱད་པར་ཡོད་དེ། ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་
ལམ་དེས་ཅི་ཡང་མེད་མན་ཆད་ཀྱི་སས་བསྡུས་ཀྱི་འཇིག་རྟེན་པའི་ལམ་ཞི་་་་
རགས་ཀྱི་རྣམ་པ་ཅན་གྱི་སྤང་བྱར་གྱུར་པའི་ཉོན་མོངས་མངོན་གྱུར་པ་སྤོང་
• 112 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ནུས་ཀྱང་། དེས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་བ་
སྤོང་མི་ནུས་པའི་ཕྱིར། དེ་སྤོང་བ་ལ་གང་ཟག་རང་སྐྱ་ཐུབ་པའི་རྫས་ཡོད་
ཀྱིས་སྟོང་པའི་སྟོང་ཉིད་མངོན་སུམ་དུ་རྟོགས་པ་སྔོན་དུ་( ༥༣ ན)འགྲོ་དགོས་་་
པའི་ཕྱིར། དེས་ན་རིགས་པ་འདི་དག་གི་གྲུབ་དོན་ལ། མངོན་པ་གཉིས་ནས་
བཤད་པའི་དགྲ་བཅོམ་གྱིས་དགྲ་བཅོམ་གྱི་གོ་མི་ཆོད་པར་གྲུབ་སྟེ། རིགས་པ་
དེ་དག་ལ་བརྟེན་ནས་མངོན་པ་ནས་བཤད་པའི་ཉོན་མོངས་མངོན་གྱུར་པ་་་
རེ་ཞིག་སྤངས་པའི་གང་ཟག་དེ་མངོན་པ་གཉིས་ནས་བཤད་པའི་དགྲ་བཅོམ་
ཡིན་ཀྱང་དེ་དགྲ་བཅོམ་པ་མ་ཡིན་པར་གྲུབ་པའི་ཕྱིར། གཉིས་པ་དེ་ཉིད་
སྤྱོད་འཇུག་གི་ལུགས་སུ་བསྟན་པ་ནི། འཕགས་པ་ཡིན་ན་ཆོས་ཀྱི་བདག་
མེད་རྟོགས་པས་ཁྱབ་པ་ཟླ་བའི་ཞབས་ཀྱི་དགོངས་པ་ཡིན་པར་མ་ཟད། སྤྱོད་
འཇུག་མཁན་པོའི་ཡང་དགོངས་པ་ཡིན་ཏེ། དེ་ལྟར་སྤྱོད་འཇུག་ལས་གསུངས་
པའི་ཕྱིར། དེ་ཇི་ལྟར་གསུངས་ཤེ་ན། འདི་ལ་རྩོད་པ་དང་ལན་གཉིས་ལས།
དང་པོ་དེ་སྟོན་པ་ལ། བདེན་པ་མཐོང་བས་གྲོལ་འགྱུར་གྱི། །སྟོང་ཉིད་མཐོང་
བས་ཅི་ཞིག་བྱ། །ཞེས་གསུངས། དེའི་དོན་ནི། ཁོ་ན་རེ། འཁོར་བ་ལ་གྲོལ་བ་
ཐོབ་པ་ལས་ཆོས་ཐམས་ཅད་རང་བཞིན་གྱིས་གྲུབ་པས་སྟོང་ཉིད་བསྒོམ་པས་
ཅི་ཞིག་བྱ་སྟེ་དགོས་པ་མེད། དེ་ལྟར་མ་རྟོགས་ཀྱང་མངོན་པ་གཉིས་ནས་
བཤད་པའི་བདེན་བཞི་མངོན་སུམ་དུ་རྟོགས་ཟིན་གོམས་པར་བྱས་པས་ཀྱང་་
འཁོར་བ་ལས་གྲོལ་བ་ཐོབ་ནུས་པའི་ཕྱིར། ཞེས་ཟེར། གཉིས་པ་དེ་འགོག་པ་
ལ། གང་ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །
ཞེས་སོགས་གསུངས། དེའི་དོན་ནི། ཆོས་ཐམས་ཅད་རང་བཞིན་གྱིས་
གྲུབ་པས་སྟོང་པའི་སྟོང་ཉིད་མ་རྟོགས་པར་མངོན་པ་གཉིས་ནས་བཤད་པའི་
བདེན་བཞི་མངོན་སུམ་དུ་རྟོགས་ཟིན་གོམས་པར་བྱས་པས་འཁོར་བ་ལས་་་་
གྲོལ་བ་ཐོབ་ནུས་པ་མི་འཐད་པར་ཐལ། རྒྱུ་མཚན་གང་གི་ཕྱིར་ན་ཡུམ་ཤེར་
• 113 •



པཎ་ཆེན་བདེ་ལེགས་ཉི་མས་མཛད།
ཕྱིན་གྱི་ལུང་ལས་དངོས་པོའི་འདུ་ཤེས་ཅན་ལ་ཐར་པ་མེད། ཅེས་སོགས་དང༌།
ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་་་་
ལ་སློབ་པར་བྱའོ། །ཞེས་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་
སྟོང་པ་ཉིད་རྟོགས་པའི་ལམ་འདི་མེད་པར་བྱང་ཆུབ་གསུམ་པོ་གང་ཡང་་་་་་
ཐོབ་པ་མེད་པར་གསུངས་པའི་ཕྱིར། སྐྱོན་( ༥ ༣ བ) གཞན་ཡང་། བསྟན་རྩ་དགེ་
སློང་ཉིད་ཡིན་ན། །དགེ་སློང་དག་ཀྱང་དཀའ་བར་གནས། །སེམས་ནི་དམིགས་
དང་བཅས་རྣམས་ཀྱི། །མྱ་ངན་འདས་པའང་དཀའ་བར་གནས། །ཞེས་
གསུངས་པའི་ཕྱིར། དེའི་དོན་ནི། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་མངོན་
པ་གཉིས་ནས་བཤད་པའི་བདེན་བཞི་མངོན་སུམ་དུ་རྟོགས་ཟིན་གོམས་པར་་
བྱས་པས་དགྲ་བཅོམ་པ་ཐོབ་པ་ཡོད་པར་ཐལ། དེ་ལྟར་འཁོར་བ་ལས་གྲོལ་བ་
ཐོབ་ནུས་པའི་ཕྱིར། འདོད་ན། དེ་འདྲ་བའི་དགྲ་བཅོམ་དེ་ཆོས་ཅན། བསྟན་
པའི་རྩ་བ་དགེ་སློང་དགྲ་བཅོམ་པ་ཉིད་ཡིན་ན། ཁྱོད་བསྟན་པའི་རྩ་བར་
དགྲ་བཅོམ་པ་བཞག་པར་དཀའ་བ་སྟེ་བཞག་ཏུ་མི་རུང་བར་ཐལ། ཁྱོད་ཆོས་
ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་ཉིད་རྟོགས་པའི་ལམ་་་
དང་བྲལ་བའི་ཕྱིར། ཁྱབ་པ་ཡོད་དེ། སེམས་བདེན་འཛིན་གྱི་དམིགས་པ་དང་
བཅས་པའི་ལམ་གྱིས་མྱ་ངན་ལས་འདས་པ་ཐོབ་པར་དཀའ་སྟེ་ཐོབ་མི་ནུས་་་
པའི་ཕྱིར། འོ་ན་བསྟན་རྩ་དགེ་སློང་ཉིད་ཡིན་ན་ཞེས་གསུངས་ན། དགེ་
སློང་དགྲ་བཅོམ་པ་ལ་བསྟན་པའི་རྩ་བ་ཞེས་བརྗོད་པའི་རྒྱུ་མཚན་ཅི་ཡིན་ཞེ་་
ན། འདི་ལ་བུ་སྟོན་ཐམས་ཅད་མཁྱེན་པ་ནི་དགེ་སློང་དགྲ་བཅོམ་པ་ལ་བསྟན་
པའི་རྩ་བ་ཞེས་བརྗོད་པའི་རྒྱུ་མཚན་ཡོད་དེ། བསྟན་པའི་རྩ་བ་སོ་སོར་ཐར་
པ་ཡིན་པར་ཐལ། དགེ་སློང་དགྲ་བཅོམ་པ་རྣམས་སོ་སོར་ཐར་པ་ཉམས་སུ་
ལེན་པའི་རྟེན་གྱི་གཙོ་བོ་ཡིན་པའི་ཕྱིར། ཞེས་གསུངས། སྤྱོད་འཇུག་དར་
ཊཱིཀ་ལས། དགེ་སློང་དགྲ་བཅོམ་པ་ལ་བསྟན་པའི་རྩ་བ་ཞེས་བརྗོད་པའི་རྒྱུ་
• 1 14 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མཚན་ཡོད་དེ། སྟོན་པའི་འཁོར་གྱི་དགེ་སློང་དགྲ་བཅོམ་པ་འོད་སྲུངས་དང་
ཉེ་བར་འཁོར་ལ་སོགས་པ་རྣམས་ཀྱིས་བཀའ་བསྡུ་མཛད་པས་སངས་རྒྱས་ཀྱི་
བསྟན་པ་དར་རྒྱས་དང་ཡུན་རིང་དུ་གནས་པར་མཛད་པ་དང་། འཕགས་
པའི་གནས་བརྟན་ཆེན་པོ་བཅུ་དྲུག་སོགས་ཀྱང་འཇིག་རྟེན་གྱི་ཁམས་འདིར་
སངས་རྒྱས་ཀྱི་བསྟན་པ་དར་རྒྱས་སུ་མཛད་པས་དེ་ལྟར་བརྗོད་པའི་ཕྱིར།
ཞེས་གསུངས། ཡང་ཁྱོད་ཀྱིས་བདེན་པ་མཐོང་བས་གྲོལ་གྱུར་གྱིས་ཞེས་པའི་
རྩོད་པ་དེ་ཡང་མི་འཐད་དོ་ཞེས་སྟོན་པ་ལ། ཉོན་( ༥༤ན）མོངས་སྤངས་པས་
གྲོལ་ན་དེའི། །དེ་མ་ཐག་ཏུ་དེར་འགྱུར་རོ། །ཞེས་གསུངས། དེའི་དོན་ནི།
ཆོས་ཐམས་ཅད་རང་བཞིན་གྱིས་སྟོང་པའི་སྟོང་ཉིད་མ་རྟོགས་པར་མངོན་པ་
གཉིས་ནས་བཤད་པའི་བདེན་བཞི་མངོན་སུམ་དུ་རྟོགས་ཟིན་གོམས་པར་་་་་
བྱས་པས་མངོན་པ་གཉིས་ལས་བཤད་པའི་ཉོན་མོངས་མངོན་གྱུར་རེ་ཞིག་་་་
སྤངས་པའི་དེ་མ་ཐག་ཏུ་དགྲ་བཅོམ་པ་དེར་འགྱུར་བར་ཐལ། དེ་ལྟར་གོམས་
པས་མངོན་པ་གཉིས་ནས་བ ཤད་པའི་ཉོན་མོངས་མངོན་གྱུར་སྤངས་པས།
འཁོར་བ་ལས་གྲོལ་བ་ཐོབ་པ་ཡིན་པའི་ཕྱིར། འདོད་ན། ཉོན་མོངས་མེད་ཀྱང་
དེ་དག་ལ། །ལས་ཀྱི་ནུས་པ་མཐོང་བ་ཡིན། །ཞེས་བཤད་པ་ལ། དེ་ལ་
འདོད་མི་ནུས་ཏེ། མངོན་པ་གཉིས་ནས་བཤད་པའི་གང་ཟག་གི་བདག་མེད་
ཙམ་རྟོགས་ཟིན་གོམས་པར་བྱས་པས་མངོན་པ་གཉིས་ནས་བཤད་པའི་ཉོན་་
མོངས་མངོན་གྱུར་རེ་ཞིག་མེད་པ་དེ་སྤངས་པའི་གང་ཟག་དེ་དག་ལ་ལས་ཀྱི་་
ནུས་པ་དེ་ཡང་སྲིད་ཕྱི་མར་སྐྱེ་བ་ལེན་པར་མཐོང་བའི་ཕྱིར། རེ་ཞིག་ཉེར་
ལེན་སྲིད་པ་ནི། །མེད་ཕྱིར་ངེས་པ་ཉིད་ཅེ་ན། །ཞེས་པའི་དོན་ནི། ཁོ་ན་རེ།
ལས་ཀྱི་ནུས་པ་མཐོང་བ་ཡིན། །ཞེས་པ་རྟགས་མ་གྲུབ་སྟེ། ཆོས་ཐམས་ཅད་
རང་བཞིན་གྱིས་མ་གྲུབ་པར་མ་རྟོགས་ཀྱང་གང་ཟག་རང་སྐྱ་ཐུབ་པའི་རྫས་་་
ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་པར་བྱས་པས་མངོན་པ་
• 1 15 •



པཎ་ཆེན་བདེ་ལེགས་ཉི་མས་མཛད།
གཉིས་ནས་བཤད་པའི་ཉོན་མོངས་མངོན་གྱུར་རེ་ཞིག་སྤངས་པའི་གང་ཟག་ ་
དེས་ཡང་སྲིད་ཕྱི་མའི་རྒྱུ་ཉེར་ལེན་གྱི་སྲེད་པ་ཟད་པར་བྱེད་ནུས་པའི་ཕྱིར་
ཞེས་ཟེར་བ་ལ། སྲེད་འདི་ཉོན་མོངས་ཅན་མིན་ཡང་། །ཀུན་རྨོངས་བཞིན་
དུ་ཅི་སྟེ་མེད། །ཅེས་གསུངས། དེའི་དོན་ནི། སྔར་བཤད་པའི་ལམ་དེ་
གཉིས་ཀྱི་ཡང་སྲིད་ཕྱི་མའི་ཉེར་ལེན་སྲེད་པ་ཟད་པར་བྱེད་མི་ནུས་ལ། ཡང་
སྲིད་ཕྱི་མའི་ཉེར་ལེན་གྱི་སྲེད་པ་དེ་ལ་མངོན་པ་གཉིས་ནས་བཤད་པའི་གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཙམ་གྱིས་དྲངས་་་་་་
པའི་སྲེད་པ་ཉོན་མོངས་ཅན་དང་། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་འཇིག་ལྟ་ཙམ་གྱིས་དྲངས་པའི་ཉོན་མོངས་ཅན་( ༥༤བ）མ་ཡིན་་་་
པའི་སྲེད་པ་དང་གཉིས་སུ་ཡོད་པ་གང་ཞིག །སྔར་བཤད་པའི་ལམ་དེས་སྲེད་
པ་ཕྱི་མ་དེ་སྤོང་མི་ནུས་པའི་ཕྱིར། དང་པོ་གྲུབ་སྟེ། ཀུན་རྨོངས་མ་རིག་པ་དེ་
ལ་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་ཉོན་མོངས་ཅན་གྱི་མ་་
རིག་པ་དང་། དེ་ལས་གཞན་པའི་ཉོན་མོངས་ཅན་མ་ཡིན་པའི་མ་རིག་པ་
གཉིས་སུ་ཡོད་པ་བཞིན་ནོ། །ཚོར་བའི་རྐྱེན་གྱི་སྲེད་པ་ཡིན། ཚོར་བ་དེ་དག་ལ་
ཡང་ཡོད་ཅེས་པ་ལ། ཆོས་ཐམས་ཅད་རང་བཞིན་གྱིས་སྟོང་པར་རྟོགས་པའི་
ལམ་དང་བྲལ་བས་སྲེད་པ་སྤོང་མི་ནུས་པར་ཐལ། དེ་འདྲ་བའི་གང་ཟག་གི་
རྒྱུད་ལ་ཚོར་བ་བདེ་བ་སྐྱེས་པ་ན་ཚོར་བ་དེས་རྐྱེན་བྱས་ཏེ། བདེ་བ་དང་མི་
བྲལ་བར་འདོད་པའི་སྲེད་པ་སྐྱེ་ལ། དེའི་རྒྱུད་ལ་ཚོར་བ་སྡུག་བསྔལ་སྐྱེས་པ་
ན་ཡང་། སྡུག་བསྔལ་དེས་རྐྱེན་བྱས་ཏེ། དེ་དང་བྲལ་བར་འདོད་པའི་སྲེད་པ་
སྐྱེ་བ་གང་ཞིག །དེ་འདྲ་བའི་གང་ཟག་གི་རྒྱུད་ལ་དེ་འདྲ་བའི་ཚོར་བ་གཉིས་
སྐྱེ་བའི་ཕྱིར། གང་ཆོས་ཐམས་ཅད་རང་བཞིན་གྱིས་སྟོང་པར་རྟོགས་པ་དང་
བྲལ་བའི་ལམ་གྱིས་གྲོལ་བ་ཐོབ་མི་ནུས་པའི་རྒྱུ་མཚན་གཞན་ཡང་སྟོན་པ་ལ་
དམིགས་པ་དང་ནི་བཅས་པའི་སེམས། །འགའ་ཞིག་ལ་ནི་གནས་པར་འགྱུར། །
• 1 16 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞེས་གསུངས། ཆོས་ཐམས་ཅད་རང་བཞིན་གྱིས་སྟོང་པར་མ་རྟོགས་གང་ཟག་
རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་་་
པར་བྱས་པས་སྲེད་པ་སྤོང་མི་ནུས་ཏེ། དེ་ལྟར་རྟོགས་ཟིན་གོམས་པར་བྱས་
པས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་རེ་ཞིག་སྤངས་་
ཀྱང་སེམས་བདེན་འཛིན་གྱི་དམིགས་པ་དང་བཅས་པའི་གང་ཟག་འགའ་་་་་
ཞིག་གི་རྒྱུད་ལ་བདེན་འཛིན་དེས་དྲངས་པའི་སྲེད་པ་གནས་པར་འགྱུར་བ་་་
སྟེ་ཡོད་པའི་ཕྱིར། དེའི་རྟགས་དེ་སྒྲུབ་པ་ལ། སྟོང་པ་ཉིད་དང་བྲལ་བའི་
སེམས། །འགག་པ་སླར་ཡང་སྐྱེ་འགྱུར་ཞིང་། །འདུ་ཤེས་མེད་པའི་སྙོམས་
འཇུག་བཞིན། །ཞེས་གསུངས། རྟགས་དེ་གྲུབ་སྟེ། ཆོས་ཐམས་ཅད་རང་བཞིན་
གྱིས་གྲུབ་པས་སྟོང་པའི་སྟོང་ཉིད་རྟོགས་པ་དང་བྲལ་བའི་ལམ་བསྒོམ་པས་་་
མངོན་པ་གཉིས་ནས་བཤད་པའི་ཉོན་མོངས་མངོན་གྱུར་བ་རེ་ཞིག་འགགས་་
ཀྱང་དེའི་རྒྱུད་ལ་སླར་ཡང་ཉོན་མོངས་( ༥༥ན) མངོན་གྱུར་བ་སྐྱེ་བར་འགྱུར་་་་
བའི་ཕྱིར། དཔེར་ན། འདུ་ཤེས་མེད་པའི་སྙོམས་འཇུག་ལ་གནས་པའི་གང་
ཟག་གི་རྒྱུད་ལ་ཚོར་འདུ་རགས་པ་རེ་ཞིག་འགག་ཀྱང་སླར་ཡང་དེའི་རྒྱུད་ལ་་
དེ་མངོན་གྱུར་དུ་འབྱུང་བ་ཡོད་པ་བཞིན་ནོ། །དེ་དག་གི་དོན་བསྡུས་ཏེ་སྟོན་
པ་ལ། དེ་བས་སྟོང་ཉིད་བསྒོམ་པར་བྱ། །ཞེས་གསུངས། དེའི་དོན་ནི། འཁོར་
བ་ལས་གྲོལ་བ་ཐོབ་པར་འདོད་པ་རྣམས་ཀྱིས་གང་ཟག་དང་ཕུང་པོ་རང་་་་་་
བཞིན་གྱིས་གྲུབ་པས་སྟོང་པའི་སྟོང་ཉིད་བསྒོམ་པར་བྱ་དགོས་ཏེ། དེ་འདྲ་
བའི་སྟོང་ཉིད་རྟོགས་པའི་ལྟ་བ་དང་བྲལ་བའི་ལམ་གྱིས་འཁོར་བ་ལས་གྲོལ་་་
བ་ཐོབ་མི་ནུས་པར་སྔར་བཤད་པ་ལྟར་ཡིན་པའི་ཕྱིར། རང་ལུགས་ཀྱི་ཚོར་བ་
ལ་སྲེད་པ་ལྡོག་ལུགས་སྟོན་པ་ལ། གལ་ཏེ་ཚོར་པོ་འགའ་མེད་ཅིང༌། །ཚོར་
བའང་ཡོད་པ་མ་ཡིན་ན། །དེ་ཚེ་གནས་སྐབས་འདི་མཐོང་ནས། །སྲེད་པ་ཅིའི་
ཕྱིར་ལྡོག་མི་འགྱུར། །ཞེས་གསུངས། དེའི་དོན་ནི། ཚོར་བ་ལ་སྲེད་པ་ལྡོག་ཚུལ་
，] 17 .



པཎ་ཆེན་བདེ་ལེགས་ཉི་མས་མཛད།
ཡོད་དེ། ཚོར་བའི་འཁོར་གསུམ་རང་བཞིན་གྱིས་མེད་པར་མངོན་སུམ་དུ་
རྟོགས་ཟིན་གོམས་པར་བྱས་པ་ལ་བརྟེན་ནས་དེ་ལྡོག་པར་འགྱུར་བའི་ཕྱིར་་་
རོ། །དེ་ཡང་ཡིན་ཏེ། གང་གི་ཚེ་སྟེ་རྒྱུ་མཚན་གང་གི་ཕྱིར་ན་ཚོར་བ་པོ་རང་
བཞིན་གྱིས་མེད་པ་དང་། ཚོར་བ་རང་བཞིན་གྱིས་མེད་པར་མངོན་སུམ་དུ་
རྟོགས་ཟིན་གོམས་པར་བྱས་པས་སྲེད་པ་ཅིའི་ཕྱིར་ལྡོག་པར་མི་འགྱུར་ཟད་་་
པར་སྤོང་ནུས་པའི་ཕྱིར། གཉིས་པ་དེ་ལ་རྩོད་པ་སྤོང་བ་ལ། རང་འགྲེལ་ནས་་
བཤད་པའི་རྩོད་སྤོང་དང་། འགྲེལ་པ་ནས་མ་བཤད་པའི་རྩོད་སྤོང་གཉིས་
ལས། དང་པོ་ནི། རང་འགྲེལ་ལས། གང་ཞིག་གལ་ཏེ་ཉན་ཐོས་ཀྱི་ཐེག་པ་
ལས་ཀྱང་ཆོས་ཀྱི་བདག་མེད་པར་བསྟན་ན། དེའི་ཚེ་ཐེག་པ་ཆེན་པོ་བསྟན་
པ་ཡང་དོན་མེད་པར་འགྱུར་རོ་སྙམ་དུ་སེམས་པ་དེའི་ལུགས། དེ་ཡང་འདི་
ལྟར་རིགས་པ་དང་ལུང་དང་འགལ་བར་རྟོགས་པས། ཞེས་གསུངས། དེའི་
དོན་ནི། འདི་ལ་རྩོད་པ་དང་ལན་གཉིས་ལས། དང་པོ་ནི། སློབ་དཔོན་སངས་
རྒྱས་བསྐྱངས་ཀྱི་རབ་བྱེད་བདུན་པའི་འགྲེལ་པར་ཐེག་དམན་ཐུན་མོང་མ་་་་
ཡིན་པའི་སྡེ་སྣོད་ལས་ཆོས་ཀྱི་བདག་མེད་( ༥ ༥ བ）བསྟན་པར་བཤད་པ་ལ།
སློབ་དཔོན་ལེགས་ལྡན་འབྱེད་ན་རེ། ཐེག་ཆེན་བསྟན་པ་དོན་མེད་པར་ཐལ།
ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་་་་་
པའི་ཕྱིར། ཞེས་གསུངས། གཉིས་པ་དེའི་ལན་སྟོན་པ་ལ། རང་འགྲེལ་བཤད་
མ་ཐག་པ་དེ་གསུངས། འདིའི་དོན་ཁྱོད་ཀྱི་རྩོད་པ་དེ་མི་འཐད་དེ། དེ་ལྟར་
རྩོད་པ་ལུང་རིགས་གཉིས་ཀ་དང་འགལ་བའི་ཕྱིར། རིགས་པ་དང་འགལ་
ཚུལ་ནི། ཁྱོད་ཀྱི་ཐལ་འགྱུར་དེ་སྒྲ་ཇི་བཞིན་པ་བྱས་ནས་ཐེག་ཆེན་གྱི་སྡེ་སྣོད་
ལས་ཆོས་ཀྱི་བདག་མེད་བསྟན་པ་དོན་མེད་པར་ཐལ། ཐེག་དམན་ཐུན་མོང་
མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཟེར་བ་ཡིན་
ནམ། ཐེག་ཆེན་གྱི་སྡེ་སྣོད་དུ་ཆོས་ཀྱི་བདག་མེད་བསྟན་པ་དོན་མེད་པར་ཐལ།
• 1 18 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་པའི་ཕྱིར། ཞེས་པ་གང་
ཡིན། དང་པོ་ལྟར་ན་དེ་འགོག་པ་ལ། རང་འགྲེལ་ལས། ཐེག་པ་ཆེན་པོ་བསྟན་
པ་ནི་ཆོས་ལ་བདག་མེད་པ་ཙམ་ཞིག་སྟོན་པར་བྱེད་པ་མ་ཡིན་གྱི། འོ་ན་ཅི་ཞེ་
ན། བྱང་ཆུབ་སེམས་དཔའ་རྣམས་ཀྱི་ས་དང་། ཕ་རོལ་ཏུ་ཕྱིན་པ་དང་། སྨོན་
ལམ་དང༌། སྙིང་རྗེ་ཆེན་པོ་ལ་སོགས་པ་དང་། ཡོངས་སུ་བསྔོ་བ་དང་ཚོགས་
གཉིས་དང་བསམ་གྱིས་མི་ཁྱབ་པའི་ཆོས་ཉིད་ཀྱང་ཡིན་ནོ། །ཇི་སྐད་དུ་རིན་
ཆེན་འཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་
སྨོན་ལམ་དང་། །སྤྱོད་པ་ཡོངས་བསྔོ་མ་བཤད་དེ། །བྱང་ཆུབ་སེམས་དཔར་ག་
ལ་འགྱུར། །བྱང་ཆུབ་སྤྱོད་ལ་གནས་པའི་དོན། །མདོ་སྡེ་ལས་ནི་བཀའ་མ་སྩལ།།
ཐེག་པ་ཆེ་ལས་བཀའ་སྩལ་པ། །དེའི་ཕྱིར་མཁས་པ་རྣམས་ཀྱིས་བཟུང༌། །ཞེས་
གསུངས་སོ། །ཞེས་བཤད། དེའི་དོན་ནི། ཁྱོད་ཀྱི་ཐལ་འགྱུར་དེ་ནི་མི་འཐད་དེ།
ཐེག་ཆེན་གྱི་སྡེ་སྣོད་གསུངས་པ་དེ་ཆོས་ཀྱི་བདག་མེད་ཙམ་སྟོན་པའི་ཕྱིར་དུ་་
གསུངས་པ་མ་ཡིན་པའི་ཕྱིར། ཐེག་ཆེན་གྱི་སྡེ་སྣོད་ལས་བྱང་སེམས་ཀྱི་ས་བཅུ་
དང་། ཕར་ཕྱིན་བཅུ་དང་། བྱང་ཆུབ་སེམས་དཔའི་སྙིང་རྗེ་སྨོན་ལམ་སོགས་
ཐབས་ཀྱི་ཆ་དང༌། བྱང་སེམས་ཀྱི་མཐུ་བསམ་གྱིས་མི་ཁྱབ་པ་ལ་སོགས་པ་
རྣམས་ཀྱང་བསྟན་པའི་ཕྱིར། དེ་ལྟར་ཡང་། རིན་ཆེན་འཕྲེང་བ་ལས། ཉན་
ཐོས་ཐེག་པ་དེ་ལས་ནི། །ཞེས་སོགས་གསུངས་( ༥༦ན)པའི་ཕྱིར། གཉིས་པ་
ལྟར་ཡིན་ན། དེ་འགོག་པ་ལ་རང་འགྲེལ་ལས། ཆོས་ཀྱི་བདག་མེད་པ་གསལ་
བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་
བསྟན་པར་བརྗོད་པར་འདོད་པའི་ཕྱིར། ཉན་ཐོས་ཐེག་པ་ལས་ནི་ཆོས་ཀྱི་
བདག་མེད་མདོར་མཚོན་པ་ཙམ་ཞིག་དུ་ཟད་དོ། །ཇི་སྐད་དུ་སློབ་དཔོན་གྱི་
ཞལ་མངའ་ནས་ཀྱི། མཚན་མ་མེད་པ་མ་གཏོགས་པར། །ཁྱོད་ཀྱི་ཐར་པ་མེད་
པར་གསུངས། །དེ་ཕྱིར་ཁྱོད་ཀྱི་ཐེག་ཆེན་ལ། །དེ་ནི་ཚང་བར་བསྟན་པ་ལགས།།
] 19 •



པཎ་ཆེན་བདེ་ལེགས་ཉི་མས་མཛད།
ཞེས་གསུངས་སོ། །ཞེས་གསུངས། དེའི་དོན་ནི། ཁྱོད་ཀྱི་ཐལ་འགྱུར་དེ་ནི་
མི་འཐད་དེ། ཐེག་ཆེན་གྱི་སྡེ་སྣོད་དང་ཐེག་དམན་གྱི་སྡེ་སྣོད་གཉིས་ཀ་ཆོས་
ཀྱི་བདག་མེད་སྟོན་པར་མཚུངས་ཀྱང་སྟོན་ཚུལ་ལ་མི་འདྲ་བའི་ཁྱད་པར་་་་་
ཡོད་པའི་ཕྱིར་ཏེ། ཐེག་ཆེན་གྱི་སྡེ་སྣོད་ལས་ཆོས་ཀྱི་བདག་མེད་རིགས་པའི་
རྣམ་གྲངས་མཐའ་ཡས་པའི་སྒོ་ནས་བསྟན། ཐེག་དམན་གྱི་སྡེ་སྣོད་ལས་ཆོས་་
ཀྱི་བདག་མེད་རིགས་པ་མདོར་བསྡུས་ཙམ་ཞིག་གིས་བསྟན་པའི་ཕྱིར། གཞན་
ཡང་ཁྱོད་ཀྱི་རྩོད་པ་དེ་མི་འཐད་དེ། དེ་འདྲ་བ་ལུང་དང་འགལ་བའི་ཕྱིར་
ཏེ། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་མེད་བསྟན་
པར་སློབ་དཔོན་འཕགས་པ་ཀླུ་སྒྲུབ་ཀྱིས་བཤད་པའི་ཕྱིར་ཏེ། དེས་ཐེག་
དམན་འཕགས་པས་ཆོས་ཀྱི་བདག་མེད་རྟོགས་པར་གསུངས་པའི་ཕྱིར་ཏེ།
དེས་མཚན་མ་མེད་པ་སྟེ་སྟོང་ཉིད་རྟོགས་པའི་ལྟ་བ་མེད་པར་ཐར་པ་ཐོབ་མི་་
ནུས་པར་གསུངས་པའི་ཕྱིར་ཏེ། ཆོས་དབྱིངས་བསྟོད་པ་ལས། མཚན་མ་མེད་
པ་མ་གཏོགས་པར། །ཞེས་སོགས་གསུངས་པའི་ཕྱིར། དེས་ན་དེ་དག་ལ་བརྟེན་
ནས། ཐེག་དམན་སློབ་པ་འཕགས་པས་ཆོས་ཀྱི་བདག་མེད་རིགས་པ་མདོར་
བསྡུས་ཙམ་གྱིས་སྒོམ་པ་དང་། ཐེག་ཆེན་འཕགས་པས་ཆོས་ཀྱི་བདག་མེད་
རིགས་པའི་རྣམ་གྲངས་མཐའ་ཡས་པའི་སྒོ་ནས་སྒོམ་པར་གྲུབ་སྟེ། དེ་དག་
ལ་བརྟེན་ནས་ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཆོས་ཀྱི་བདག་་་
མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་མ་བསྟན་པ་དང༌། ཐེག་
ཆེན་གྱི་སྡེ་སྣོད་ལས་དེ་རིགས་པའི་རྣམ་གྲངས་མཐའ་ཡས་( ༥༦བ）པའི་སྒོ་་་་་
ནས་བསྟན་པར་གྲུབ་པའི་ཕྱིར་ཏེ། རང་འགྲེལ་ལས། དེ་ལྟ་ནའང་དེ་དག་
ལ་ཆོས་ཀྱི་བདག་མེད་པ་ཡོངས་སུ་རྫོགས་པར་བསྒོམ་པ་ནི་མེད་དེ། ཁམས་
གསུམ་ན་སྤྱོད་པའི་ཉོན་མོངས་པ་སྤོང་བའི་ཐབས་ཙམ་ཞིག་ནི་ཡོད་དོ། །དེ་
དག་ལ་གང་ཟག་གི་བདག་མེད་མ་ལུས་ཡོད་པར་སྒོམ་པ་ཡོད་པ་ནི་རྣམ་པར་
， 120 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དག་གོ །ཞེས་གསུངས་པའི་ཕྱིར། དེའི་དོན་ཡོད་དེ། ཉན་རང་སློབ་པ་
འཕགས་པས་ཉོན་སྒྲིབ་ཀྱི་ས་བོན་གྱི་གཉེན་པོ་རྫོགས་པར་བསྒོམ་པ་ཡོད་པ་་་
དེ། དེས་གང་ཟག་གི་བདག་མེད་རྫོགས་པར་བསྒོམ་པ་ཡོད་པར་གསུངས་
པའི་དོན་དང༌། དེས་ཤེས་སྒྲིབ་ཀྱི་གཉེན་པོ་རྫོགས་པར་མི་བསྒོམ་པ་དེ་དེས་
ཆོས་ཀྱི་བདག་མེད་རྫོགས་པར་མི་བསྒོམ་པར་གསུངས་པའི་དོན་ཡིན་པའི་་་་
ཕྱིར་ཏེ། ཊིཀ་ཆེན་ལས། ཉོན་སྒྲིབ་ཀྱི་ས་བོན་གྱི་གཉེན་པོ་རྫོགས་པར་བསྒོམ་
པ་ཡོད་ལ། ཤེས་བྱའི་སྒྲིབ་པའི་གཉེན་པོ་རྫོགས་པར་བསྒོམ་པ་ནི་མེད་དོ། །
ཞེས་གསུངས་པའི་ཕྱིར། ཁ་ཅིག་དེའི་དོན་ཡོད་དེ། ཉན་རང་སློབ་པ་འཕགས་
པས་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་མི་་་་
སྒོམ། གང་ཟག་གི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་
ནས་བསྒོམ་པ་ལུང་དེའི་དོན་ཡིན། ཞེས་བྱ་བ་མི་འཐད་དེ། ཉན་རང་སློབ་པ་
འཕགས་པའི་རྒྱུད་ལ་གང་ཟག་གི་བདག་མེད་རིགས་པའི་རྣམ་གྲངས་མཐའ་་
ཡས་པའི་སྒོ་ནས་རྟོགས་པའི་ཤེས་རབ་མེད་པའི་ཕྱིར་ཏེ། དེའི་རྒྱུད་ལ་རིགས་
པའི་རྣམ་གྲངས་མཐའ་ཡས་པའི་སྒོ་ནས་གང་ཟག་བདེན་གྲུབ་འགོག་པའི་་་་
ཤེས་རབ་མེད་པའི་ཕྱིར་ཏེ། ཊིཀ་ཆེན་ལས། གང་ཟག་བདེན་གྲུབ་འགོག་པའི་
རིགས་པའི་རྣམ་གྲངས་མཐའ་ཡས་པའི་ཤེས་རབ་མི་སྐྱེ་ཡང་། ཞེས་གསུངས་
པའི་ཕྱིར། ལུང་དོན་དེ་ལྟར་བཤད་པ་ཡིན་གྱི། སྤྱིར་ཐེག་དམན་འཕགས་པ་ལ་
ཆོས་ཀྱི་བདག་མེད་རྫོགས་པར་བསྒོམ་པ་མེད་པར་གསུངས་པ་ནི་མ་ཡིན་ཏེ།
ཐེག་དམན་འཕགས་པའི་རྒྱུད་ལ་ཆོས་ཀྱི་བདག་མེད་རྫོགས་པར་བསྒོམ་པའི་
བློ་ཡོད་པའི་ཕྱིར་ཏེ། དེའི་རྒྱུད་ལ་ཆོས་ཀྱི་བདག་མེད་རྟོགས་པའི་བློ་མཚན་
ཉིད་ཚང་བ་ཡོད་པའི་ཕྱིར། གཉིས་པ་འགྲེལ་པ་ནས་མ་བཤད་པའི་རྩོད་པ་
སྤོང་བ་ལ་ཁོ་ན་རེ། ཉན་རང་འཕགས་པས་ཆོས་ཀྱི་བདག་མེད་( ༥༧ན) རྟོགས་
པ་དང་། བདེན་འཛིན་ཉོན་སྒྲིབ་ཏུ་བཤད་པ་མི་འཐད་དེ། མངོན་རྟོགས་རྒྱན་
• 12 1 ·



པཎ་ཆེན་བདེ་ལེགས་ཉི་མས་མཛད།
ལས། གཟུང་དོན་རྟོག་པ་སྤོང་ཕྱིར་དང༌། །འཛིན་པ་མི་སྤོང་ཕྱིར་དང་ནི། །
ཞེས་རང་རྒྱལ་གྱི་ལམ་གྱིས་ཕྱི་དོན་བདེན་གྲུབ་ཏུ་འཛིན་པའི་རྟོག་པ་སྤོང་་་་་
ནུས་ཀྱང༌། འཛིན་པ་བདེན་གྲུབ་ཏུ་འཛིན་པའི་རྟོག་པ་སྤོང་མི་ནུས་པར་
གསུངས་པའི་ཕྱིར་དང་། ཉོན་མོངས་ཤེས་བྱ་ལམ་གསུམ་གྱིས། །ཉམས་ཕྱིར་
སློབ་མ་བསེ་རུ་དང་། །ཞེས་པས་གཟུང་བ་བདེན་གྲུབ་ཏུ་འཛིན་པའི་བདེན་
འཛིན་ཤེས་སྒྲིབ་ཏུ་བཤད་པའི་ཕྱིར། ཞེས་ཟེར། ཁྱོད་ཀྱི་ཐལ་འགྱུར་དེ་མེ་
འཐད་དེ། ཕྱི་དོན་ཡོད་པ་གཞིར་བྱས་ལ་རང་རྒྱལ་འཕགས་པས་ཕྱི་དོན་
བདེན་མེད་དུ་རྟོགས་ཤིང་དེ་ལྟར་བསྒོམས་པས་ཕྱི་དོན་བདེན་གྲུབ་ཏུ་འཛིན་
པའི་རྟོག་པ་སྤོང་མི་ནུས་ལ། འཛིན་པ་བདེན་མེད་དུ་མ་རྟོགས་པས་འཛིན་པ་
བདེན་གྲུབ་ཏུ་འཛིན་པའི་བདེན་འཛིན་སྤོང་མི་ནུས་སོ་ཞེས་པ་ཡིན་ནམ། ཕྱི་
དོན་མེད་པ་གཞིར་བྱས་ལ་རང་རྒྱལ་འཕགས་པས་ཕྱི་དོན་མེད་པར་རྟོགས་་་
ཤིང་འཛིན་པ་ལ་བདེན་མེད་དུ་མ་རྟོགས་པས་གཟུང་བ་བདེན་འཛིན་སྤོང་ ་་
ནུས་ཀྱང་འཛིན་པ་ལ་བདེན་འཛིན་སྤོང་མི་ནུས་པས་ཞེས་གང་ཡིན། དང་པོ་
ལྟར་ན་མི་འཐད་དེ། རང་རྒྱལ་འཕགས་པས་ཕྱི་དོན་བདེན་གྲུབ་ཏུ་འཛིན་
པའི་བདེན་འཛིན་སྤངས་ན། དེས་འཛིན་པ་བདེན་གྲུབ་ཏུ་འཛིན་པའི་་་་
བདེན་འཛིན་སྤང་དགོས་པའི་ཕྱིར། དེས་ཕྱི་དོན་བདེན་མེད་དུ་རྟོགས་ན་
དེས་འཛིན་པ་བདེན་མེད་དུ་རྟོགས་དགོས་པའི་ཕྱིར། གཞི་གྲུབ་པ་གཅིག་གི་
སྟེང་དུ་བདེན་མེད་ཚད་མས་ངེས་པའི་གང་ཟག་ཡིན་ན། གཞི་གྲུབ་པ་གཞན་
གྱི་སྟེང་དུ་བདེན་པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་བདེན་མེད་དུ་་་་
རྟོགས་ནུས་པའི་ཕྱིར། བཞི་བརྒྱ་པ་ལས། གང་གིས་དངོས་གཅིག་དེ་བཞིན་
ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་མཐོང་། །ཞེས་གསུངས་
པའི་ཕྱིར། གཉིས་པ་ལྟར་ན་མི་འཐད་དེ། ལུང་དོན་དེ་ལྟར་བཤད་པ་སློབ་
དཔོན་སེང་གེ་བཟང་པོ་ལ་སོགས་པའི་རང་རྒྱུད་པ་འགའ་ཞིག་གི་ལུགས་་་་་་
• 122 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡིན་ཞིང༌། སྐབས་འདིར་དེ་ལྟར་ཁས་མི་ལེན་པའི་ཕྱིར། དེ་ཡང་( ༥ ༧བ) ཡིན་
ཏེ་དེ་རྣམས་ཀྱི་ཐེག་པ་ཆུང་ངུ་ཉན་ཐོས་ལ་ལྟ་བ་ཆུང་ངུ་གང་ཟག་གི་བདག་་་
མེད་ཐུན་མོང་པ་རྟོགས་པའི་ལྟ་བ་དང་། ཐེག་པ་འབྲིང་པོ་རང་རྒྱལ་ལ་ལྟ་
བ་འབྲིང་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་རྟོགས་པའི་ལྟ་བ་
དང་། ཐེག་ཆེན་ལ་ལྟ་བ་རབ་སྟོང་ཉིད་རྟོགས་པའི་ལྟ་བ་རྣམ་པར་དག་
པའི་སྒོ་ནས་ཐེག་པ་ཆུང་འབྲིང་ཆེ་གསུམ་ལ་དབང་པོ་རྟུལ་འབྲིང་རྣོ་གསུམ་་་
གྱི་ཁྱད་པར་འབྱེད་པ་གང་ཞིག །སྐབས་འདིར་དེ་ལྟར་མི་འཐད་པའི་ཕྱིར་ཏེ།
སྐབས་འདིར་ཐེག་པ་གསུམ་གྱི་རང་རང་གིས་གང་ཟག་གི་བསྒོམ་བྱའི་སྟོང་
ཉིད་ལ་ཕྲ་རགས་ཀྱི་ཁྱད་པར་མེད་པའི་ཕྱིར་ཏེ། དེ་གསུམ་གྱི་བསྒོམ་བྱའི་གཙོ་
བོའི་ལྟ་བ་ལ་མཐོ་དམན་གྱི་ཁྱད་པར་མེད་པའི་ཕྱིར། དེ་ལྟར་ཡིན་ཀྱང་ཐེག་
པ་གསུམ་གྱི་རང་རང་གི་གང་ཟག་གསུམ་ལ་དབང་པོ་རྣོ་འབྲིང་རྟུལ་གསུམ་་་
གྱི་ཁྱད་པར་ཡོད་དེ། དེ་ཁོ་ན་ཉིད་མྱུར་དུ་གཏིང་དཔོགས་མི་དཔོགས་ཀྱི་སྒོ་
ནས་དབང་པོ་རྣོ་འབྲིང་རྟུལ་གསུམ་གྱི་ཁྱད་པར་འབྱེད་པའི་ཕྱིར། ལོག་པར་
རྟོག་པས་གོ་བོ་པ་ཁ་ཅིག །དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །ཞེས་
པའི་དོན་ལ། ས་དང་པོ་ཐོབ་པ་དེ་ནས་བཟུང་སྟེ། དོན་དམ་པའི་བྱང་ཆུབ་
སེམས་དཔའ་ཞེས་བྱ་བའི་སྒྲས་བསྙད་ཞེས་ཟེར་བ་མི་འཐད་དེ། དོན་དམ་
པའི་བྱང་ཆུབ་སེམས་དཔའ་ཞེས་པའི་ཐ་སྙད་མི་འཐད་པའི་ཕྱིར། ཞེས་ཟེར་
ན། དེ་འདྲ་བའི་ཐ་སྙད་འཐད་པར་ཐལ། དེ་འདྲ་བའི་ཐ་སྙད་མདོ་ལས་
གསུངས་པའི་ཕྱིར། རང་འགྲེལ་དུ་དཀོན་མཆོག་སྤྲིན་གྱི་མདོ་དྲངས་པ་ལས།
དོན་དམ་པའི་བྱང་ཆུབ་སེམས་དཔའ་ནི་མ་ཡིན་ནོ། །ཞེས་གསུངས་པའི་ཕྱིར།
ཁོ་ན་རེ། སྐྱོན་མེད་དེ། ས་དང་པོའི་མཉམ་བཞག་ཡེ་ཤེས་ཀྱིས་བསྡུས་པའི་
དོན་དམ་པའི་བྱང་ཆུབ་སེམས་དཔའི་ས་ས་ཡིན་ཞེས་པའི་དོན་ཡིན་ལ། ལུང་
དེས་དོན་དམ་པའི་བྱང་ཆུབ་སེམས་དཔའི་ཁྱད་པར་སྟོན་པ་མ་ཡིན་པའི་་་་་
• 123 .



པཎ་ཆེན་བདེ་ལེགས་ཉི་མས་མཛད། །
ཕྱིར། དོན་དམ་བྱང་ཆུབ་སེམས་དཔའི་ས་ཡོད་པར་ཐལ། ས་དང་པོའི་མཉམ་
བཞག་ཡེ་ཤེས་དེ་དེ་ཡིན་པའི་ཕྱིར། འདོད་ན། དོན་དམ་པའི་བྱང་ཆུབ་སེམས་
དཔའ་ཡོད་པར་ཐལ་ལོ། །ཡང་ཁོ་ན་རེ། འདི་ནི་འཕགས་པ་བརྒྱད་པ་ཇི་
ལྟ་དེ་ལྟར་ཉེ་བར་བསྟན། །ཤེར་ཕྱིན་གྱི་མདོ་དང་དགོངས་འགྲེལ་གྱི་བསྟན་
བཅོས་རྣམས་( ༥ ༨ ན）སུ་རྒྱུན་ཞུགས་ཞུགས་པ་ལ་འཕགས་པ་བརྒྱད་པ་དང་་་་
དེའི་མངོན་རྟོགས་བརྒྱད་པའི་སར་བཤད་ཀྱང༌། སྐབས་འདིར་རྒྱུན་ཞུགས་ལ་
འཕགས་པ་བརྒྱད་པར་འཇོག་སྟེ། རང་འགྲེལ་ལས། མདོར་ན་ཇི་ལྟར་
འཕགས་པ་རྒྱུན་དུ་ཞུགས་པ་ལ་རང་དང་རྗེས་སུ་མཐུན་པའི་འཕགས་པའི་་་
ཆོས་རྟོགས་པ་ལས་སྐྱོན་དང་བྲལ་ཞིང་ཡོན་ཏན་འབྱུང་བར་འགྱུར་བ་དེ་་་་་་
བཞིན་དུ་ཞེས་པ་བཤད་པའི་ཕྱིར། དེ་ལས་གཞན་དུ་རྒྱུན་ཞུགས་ཞུགས་པ་ལ་
བཞེད་པ་སོགས་མི་འཐད་དེ། རྒྱུན་ཞུགས་ཞུགས་པ་དེ་སྐབས་འདིར་འཕགས་
པ་བདུན་པ་ཡིན་པའི་ཕྱིར། དེ་དགྲ་བཅོམ་ཞུགས་འབྲས། ཕྱིར་མི་འོང་ཞུགས་
འབྲས། ཕྱིར་འོང་ཞུགས་འབྲས། རྒྱུན་ཞུགས་ཞུགས་འབྲས་རྣམས་སུ་བགྲང་
པའི་བདུན་པ་ཡིན་པའི་ཕྱིར། ཞེས་ཟེར་ན། སྐབས་འདིར་རྒྱུན་ཞུགས་ཞུགས་
པ་དེ་འཕགས་པ་བརྒྱད་པར་འཇོག་རིགས་པར་ཐལ། ཇི་ལྟར་འཕགས་པ་
རྒྱུན་དུ་ཞུགས་པ་ལ་ཞེས་པའི་རྒྱ་དཔེ་ལ་རྒྱུན་ཞུགས་ཞུགས་པའི་སྐད་དོད་ཀྱི་་
ཞུགས་པ་གཉིས་ཀྱི་སྐད་དོད་གཅིག་ཏུ་བྱས་ནས་ལོཙྪ་བ་རྣམས་ཀྱིས་རྒྱུན་དུ་་་
ཞུགས་པ་ཞེས་བསྒྱུར་བ་ཡིན་པའི་ཕྱིར། གཞན་ཡང་། ཁྱོད་སྐབས་འདིར་
རྒྱུན་ཞུགས་དེ་འཕགས་པ་བརྒྱད་པར་འདྲེན་མི་རིགས་པར་ཐལ། དེ་འཕགས་
པ་བདུན་པ་ཡིན་པའི་ཕྱིར། དེ་དགྲ་བཅོམ་འབྲས་ཞུགས་ནས་རྒྱུན་ཞུགས་
འབྲས་ཞུགས་སུ་བགྲང་བའི་འཕགས་པ་བདུན་པ་ཡིན་པའི་ཕྱིར། ཁྱབ་པ་
ཁས། གཞན་ཡང་། རྒྱུན་ཞུགས་ཞུགས་པ་དེ་ཁྱོད་ལྟར་ན་ཡང་འཕགས་པ་
བརྒྱད་པར་འཇོག་རིགས་པར་ཐལ། དེ་དགྲ་བཅོམ་འབྲས་ཞུགས་ནས་རྒྱུན་
• 124 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞུགས་འབྲས་ཞུགས་ཀྱི་བར་དུ་བགྲང་པའི་འཕགས་པ་བརྒྱུད་པ་ཡིན་པའི་་་་
ཕྱིར། འཁོར་གསུམ། གཞན་ཡང་། འཕགས་པ་ཡིན་ན་འཕགས་པ་བརྒྱད་པ་
ཡིན་དགོས་པར་ཐལ། ཕྱིར་འོང་དེ་ཡང་འཕགས་པ་བརྒྱད་པ་ཡིན། ཕྱིར་མི་
འོང་དེ་ཡང་དེ་ཡིན་པའི་ཕྱིར། དང་པོ་གྲུབ་སྟེ། དེ་རྒྱུན་ཞུགས་ཞུགས་འབྲས།
ཕྱིར་མི་འོང་ཞུགས་འབྲས། དགྲ་བཅོམ་ཞུགས་འབྲས། ཕྱིར་འོང་ཞུགས་འབྲས་
སུ་གྲངས་པའི་འཕགས་པ་བརྒྱད་པ་ཡིན་པའི་ཕྱིར། འཁོར་( ༥ ༨ བ)གསུམ། ཁ་
ཅིག །བྱང་ཆུབ་སེམས་དཔའ་ཡིན་ན་ཉན་རང་བློ་གྲོས་ཀྱི་སྟོབས་ཀྱིས་ཟིལ་
གྱིས་གནོན་ནུས་པས་ཁྱབ་ཟེར་ན། དེ་ནི་རིང་དུ་སོང་བ་བློ་ཡང་ལྷག་པར་
འགྱུར། །ཞེས་གསུངས་པའི་གཞུང་འདིས་བྱང་སེམས་འཕགས་པ་ཉན་རང་
དགྲ་བཅོམ་བློ་སྟོབས་ཀྱི་ཟིལ་གྱིས་གནོན་ནུས་པའི་མ་མཐའི་མཚམས་གཅིག་་
མ་བསྟན་པར་ཐལ། ཁྱོད་ཀྱི་དམ་བཅའ་དེ་འཐད་པའི་ཕྱིར། འདོད་ན། རང་
འགྲེལ་ལས། དེ་ལྟར་ན་ས་རིང་དུ་སོང་བ་ཁོ་ན་ནས་བཟུང་སྟེ་བྱང་ཆུབ་་་་
སེམས་དཔའ་རང་གི་བློའི་སྟོབས་བསྐྱེད་པས་ཉན་ཐོས་དང་རང་སངས་རྒྱས་
དག་ཟིལ་གྱིས་གནོན་པར་འགྱུར་གྱི། ས་འོག་མ་རྣམས་སུ་ནི་མ་ཡིན་ནོ་ཞེས་
བྱ་བར་ཤེས་པར་བྱའོ། །ཞེས་པའི་གཞུང་འདིས་དེའི་ས་མཚམས་གཅིག་་་་
བསྟན་པའི་ཕྱིར་ཏེ། ལུང་དེའི་བསྟན་དོན་གྲུབ་པའི་ཕྱིར་རོ། །ཁ་ཅིག །བྱང་
ཆུབ་སེམས་དཔའ་ཡིན་ན་ཉན་རང་དགྲ་བཅོམ་བློ་གྲོས་ཀྱི་སྟོབས་ཀྱིས་ཟིལ་་་་
གྱིས་གནོན་ནུས་པས་ཁྱབ་སྟེ། དེ་ཡིན་ན་ཉན་རང་དགྲ་བཅོམ་བསོད་ནམས་
སུ་གྱུར་པའི་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་ནུས་པས་ཁྱབ་པའི་ཕྱིར་་་
ན། མ་ཁྱབ་སྟེ། དེར་ཐལ། དེ་ཡིན་ན་ཐེག་ཆེན་སེམས་བསྐྱེད་ཀྱི་སྟོབས་ཀྱིས་
ཟིལ་གྱིས་གནོན་ནུས་པས་ཁྱབ་པའི་ཕྱིར་ཏེ། བྱང་ཆུབ་སེམས་དཔའ་རྣམས་
ཀྱི་རྒྱུད་ལ་ཐེག་ཆེན་སེམས་བསྐྱེད་ཡོད། ཉན་རང་དགྲ་བཅོམ་པའི་རྒྱུད་ལ་དེ་
མེད་པའི་ཕྱིར། ཁ་ཅིག །བྱང་སེམས་ས་དང་པོ་བ་ཆོས་ཅན། ཁྱོད་ཀྱི་ཉན་རང་
• 1 25 •



པཎ་ཆེན་བདེ་ལེགས་ཉི་མས་མཛད།
དགྲ་བཅོམ་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་ནུས་པར་ཐལ། ཁྱོད་ཀྱི་དེ་
སྟོང་ཉིད་རྟོགས་པའི་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་ནུས་པའི་ཕྱིར།
རྟགས་གྲུབ་སྟེ། བྱང་སེམས་ས་དང་པོ་བའི་རྒྱུད་ཀྱི་སྟོང་ཉིད་རྟོགས་པའི་ཤེས་
རབ་ཉིན་གཅིག་བསྒོམས་པ་དེས་ཉན་རང་དགྲ་བཅོམ་པ་རྣམས་ཀྱི་སྟོང་ཉིད་
རྟོགས་པའི་ཤེས་རབ་བསྐལ་པ་བརྒྱར་བསྒོམས་པ་ཡང་ཟིལ་གྱིས་གནོན་ནུས་་
པའི་ཕྱིར་ཏེ། མདོ་ལས། རབ་འབྱོར་བྱང་སེམས་ཤེར་ཕྱིན་ལ་སྤྱོད་པའི་
ཤེས་རབ་ཉིན་གཅིག་ལ་བསྒོམས་པ་གང་ཡིན་པ་དེས་ནི། ཉན་ཐོས་དང་་་་
རང་སངས་རྒྱས་ཐམས་ཅད་ཀྱི་ཤེས་རབ་ཟིལ་གྱིས་གནོན་པར་བྱེད་དོ། །ཞེས་
གསུངས་པའི་ཕྱིར་ན་མ་ཁྱབ་སྟེ། （༥༩ ན）བྱང་སེམས་སོ་སྐྱེའི་རྒྱུད་ཀྱི་སྟོང་
ཉིད་རྟོགས་པའི་ཤེས་རབ་ཉིན་གཅིག་བསྒོམ་པ་དེས་ཉན་རང་དགྲ་བཅོམ་པ་
རྣམས་ཀྱི་སྟོང་ཉིད་རྟོགས་པའི་ཤེས་རབ་དེ་བསོད་ནམས་ཀྱི་སྒོ་ནས་ཟིལ་་་་་་
གྱིས་གནོན་ནུས་པ་དེ་ཡི་དོན་ཡིན་པའི་ཕྱིར་རོ། །བྱང་ཆུབ་སེམས་དཔས་སྟོང་
ཉིད་རྟོགས་པའི་ཤེས་རབ་བསྒོམ་པ་དེ་སེམས་ཅན་ཐམས་ཅད་མི་གནས་པའི་
མྱང་འདས་ལ་འགོད་པའི་དོན་དུ་ཡིན་ལ། ཉན་རང་དགྲ་བཅོམ་པ་རྣམས་
ཀྱིས་སྟོང་ཉིད་རྟོགས་པའི་ཤེས་རབ་བསྒོམ་པ་དེ་དེ་ལྟ་མ་ཡིན་པའི་ཕྱིར་ཏེ།
མདོ་ལས། རབ་འབྱོར་བྱང་སེམས་ཀྱིས་ཤེར་ཕྱིན་ཉིན་གཅིག་བསྒོམ་པ་གང་
ཡིན་པ་དེ་ནི། སེམས་ཅན་ཐམས་ཅད་ཡོངས་སུ་མྱ་ངན་ལས་འདས་པའི་དོན་
དུ་ཉེ་བར་གནས་པ་ཡིན་ལ། ཉན་ཐོས་དང་རང་སངས་རྒྱས་ཐམས་ཅད་ཀྱི་
ཤེས་རབ་དེ་ལྟ་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། རྣལ་འབྱོར་
པའི་བློ་ཁྱད་ཀྱིས་གོང་མ་གོང་མས་གནོན་པར་འགྱུར། །ཞེས་གསུངས་པ་མི་
འཐད་པར་ཐལ། བྱང་སེམས་ཚོགས་ལམ་པས་ཉན་རང་དགྲ་བཅོམ་ཟིལ་གྱིས་
གནོན་མི་ནུས་པའི་ཕྱིར། མ་གྲུབ་ན། ཁྱོད་ཀྱིས་ཉན་རང་དགྲ་བཅོམ་པ་ཟིལ་
གྱིས་གནོན་ནུས་པར་ཐལ། ཁྱོད་ཀྱིས་དེ་བསོད་ནམས་ཀྱི་སྒོ་ནས་ཟིལ་གྱིས་
126 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གནོན་ནུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། མ་གྲུབ་
པ་དེའི་ཕྱིར། འདོད་ན། ཁྱོད་ཀྱིས་ཉན་རང་དགྲ་བཅོམ་པའི་རྒྱུད་ཀྱི་སྟོང་
ཉིད་རྟོགས་པའི་ཤེས་རབ་དེ་ཟིལ་གྱིས་གནོན་ནུས་པར་ཐལ། ཁྱོད་ཀྱི་བསོད་
ནམས་ཀྱི་སྒོ་ནས་ཟིལ་གྱིས་གནོན་ནུས་པའི་ཕྱིར། ཞེས་པའི་ཐལ་འགྱུར་ལ་
ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན། བྱང་སེམས་ས་དང་པོ་
པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དེ་ཆོས་ཅན། དེར་ཐལ་དེའི་ཕྱིར།
འདོད་ན། བྱང་སེམས་ས་དང་པོ་བས་ཉན་རང་དགྲ་བཅོམ་པ་སྟོང་ཉིད་
རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པར་ཐལ། འདོད་པའི་
ཕྱིར་ན། མ་ཁྱབ། དེ་ལྟར་བཤད་པ་དང༌། ཁོ་རང་གི་ལུགས་ལ། ས་དང་པོ་བ་
དེས་འགོག་པ་ཡང་དག་པའི་མཐའ་རྟོགས་པའི་སྒོ་ནས་ཉན་རང་དགྲ་བཅོམ་
པ་ཟིལ་གྱིས་གནོན་མི་ནུས་པ་དེ། འོག་མ་རྣམས་སུ་ནི་མ་ཡིན་ནོ་ཞེས་པའི་
དོན་ཡིན་ཞེས་ཟེར་བ་ནང་འགལ་ཏེ། (༥༩ བ) བྱང་སེམས་ས་དང་པོ་བས་
ཉན་རང་དགྲ་བཅོམ་པ་འགོག་པ་ཡང་དག་པའི་མཐའ་རྟོགས་པའི་སྒོ་ནས་་་་
ཟིལ་གྱིས་གནོན་ནུས་པར་ཐལ། དེའི་རྒྱུད་ཀྱི་འགོག་པ་ཡང་དག་པའི་མཐའ་
རྟོགས་པའི་བློ་དེས་ཉན་ཐོས་དགྲ་བཅོམ་པའི་རྒྱུད་ཀྱི་འགོག་པ་ཡང་དག་་་་་་
པའི་མཐའ་རྟོགས་པའི་བློ་དེ་ཟིལ་གྱིས་གནོན་ནུས་པའི་ཕྱིར། ཁྱབ་པ་ཁས། མ་
གྲུབ་ན། དེའི་རྒྱུད་ཀྱི་དེ་ཆོས་ཅན། ཁྱོད་ཀྱིས་དེ་ཟིལ་གྱིས་གནོན་ནུས་པར་
ཐལ། ཁྱོད་ཀྱིས་དེ་བསོད་ནམས་ཀྱི་སྟོབས་ཀྱིས་ཟིལ་གྱིས་གནོན་ནུས་པའི་
ཕྱིར། གཞན་ཡང་། བྱང་སེམས་ས་དང་པོ་པས་ཉན་རང་དགྲ་བཅོམ་པ་རྣམས་
རང་གི་བློ་གྲོས་ཀྱི་སྟོབས་ཀྱིས་ཟིལ་གྱིས་གནོན་མི་ནུས་པར་ཐལ། ས་དྲུག་པ་
མན་ཆད་དུ་དེ་ལྟར་མི་ནུས་ཤིང་། ས་བདུན་པ་ནས་དེ་ལྟར་ནུས་པའི་ཁྱད་
པར་དེ་འཐད་པའི་ཕྱིར། ས་དྲུག་པ་མན་ཆད་དུ་བྱང་སེམས་རང་གི་ཡུལ་
འགོག་པ་ཡང་དག་པའི་མཐའ་ཤེས་པའི་ཆེ་བ་ལ་གནས་པའི་སྒོ་ནས་ཉན་་་་་
• 127 •



པཎ་ཆེན་བདེ་ལེགས་ཉི་མས་མཛད།
རང་དགྲ་བཅོམ་པ་ཟིལ་གྱིས་གནོན་མི་ནུས་ལ། ས་བདུན་པ་ནས་དེ་ལྟར་ནུས་
པའི་ཁྱད་པར་འཐད་པའི་ཕྱིར། གཞུང་རྩ་བར། རིང་དུ་སོང་བ་འདིར་ནི་སྐད་
ཅིག་དང༌། །སྐད་ཅིག་ལ་ནི་འགོག་པར་འཇུག་འགྱུར་ཞིང་། །ཞེས་དང་། ས་
བཅུ་པའི་མདོ་ལས། ས་བདུན་པ་འདི་ལ་གནས་པའི་བྱང་ཆུབ་སེམས་དཔས་
རང་གི་ཡུལ་ཤེས་པའི་ཆེ་བ་ལ་གནས་པས་ཉན་ཐོས་དང་རང་སངས་རྒྱས་་་
ཐམས་ཅད་ཀྱི་བྱ་བ་ལས་འདས་པ་ཡིན་ནོ། །ཞེས་དང་། རང་འགྲེལ་ལས།
དེ་ལྟར་ན་རིང་དུ་སོང་བ་ཁོ་ན་ནས་བཟུང་ནས་བྱང་ཆུབ་སེམས་དཔའ་རང་་
གི་བློའི་སྟོབས་བསྐྱེད་པ་ཉན་ཐོས་དང་རང་སངས་རྒྱས་ཐམས་ཅད་ཟིལ་གྱིས་
གནོན་པར་འགྱུར་གྱིས་ས་འོག་མ་རྣམས་སུ་མ་ཡིན་ནོ། །ཞེས་གསུངས་པའི་
ཕྱིར། དེས་ན་མདོ་ལས་བྱང་ཆུབ་སེམས་དཔའ་རང་གི་ཡུལ་ཤེས་པའི་ཆེ་བ་ལ་
གནས་པའི། ཞེས་པ་རང་གི་ཡུལ་འགོག་པ་ཡང་དག་པའི་མཐའ་ཤེས་པ་ལ་
ཞེས་པ་ཡིན་ཏེ། ཊིཀ་ཆེན་ལས། རང་གི་ཡུལ་ཤེས་པའི་ཆེ་བ་ལ་གནས་པས།
ཞེས་པ་ནི་བྱང་སེམས་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་
ཆེ་བའོ། །ཞེས་གསུངས་པའི་ཕྱིར། ཁོ་ན་རེ། འཁོར་ལོས་སྒྱུར་བའི་རྒྱལ་པོའི་བུ་
སྐྱེས་མ་ཐག་པ་དེ་ཡིན་ན། རང་གི་བློན་( ༦༠ ན）པོའི་ཚོགས་བློ་གྲོས་ཀྱི་སྟོབས་
ཀྱིས་ཟིལ་གྱི་གནོན་མི་ནུས་པས་ཁྱབ་པར་ཐལ། བྱང་སེམས་ས་དང་པོ་བ་ཡིན་
ན་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་མི་ནུས་པས་ཁྱབ་པ་་་
ཡོད་པ་གང་ཞིག །ས་བཅུ་པའི་མདོ་ལས་དེ་གཉིས་དཔེ་དོན་དུ་སྦྱར་ནས་
གསུངས་པའི་ཕྱིར་ན། མ་ཁྱབ། འདོད་ན། འཁོར་ལོས་སྒྱུར་བའི་རྒྱལ་པོའི་བུ་
སྐྱེས་མ་ཐག་པར་གྱུར་པའི་སངས་རྒྱས་འཕགས་པ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་ཅིང་། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། དེ་
དེར་ཐལ། དེ་ཡོད་པའི་ཕྱིར། རང་འགྲེལ་ལས། ལུང་འདི་ལས་ནི་ཉན་ཐོས་
དང་རང་སངས་རྒྱས་ལ་ཆོས་ཐམས་ཅད་རང་བཞིན་མེད་པར་ཤེས་པ་ཡོད་་་
， 128 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དོ། །ཞེས་གསལ་བར་ངེས་ཏེ། ཞེས་སོགས་ཀྱི་དོན་ལ། ཁ་ཅིག །ཉན་རང་དགྲ་
བཅོམ་པའི་རྒྱུད་ལ་ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་བློ་
ཡོད་ཀྱང་དེའི་རྒྱུད་ལ་ཆོས་ཀྱི་བདག་མེད་རྟོགས་པའི་བློ་མེད་དེ། ཉན་རང་ལ་
ཆོས་ཀྱི་བདག་མེད་མ་རྟོགས་པས་ཁྱབ་པའི་ཕྱིར། ཞེས་ཟེར་ན། ཉན་རང་དགྲ་
བཅོམ་པའི་རྒྱུད་ལ་ཆོས་ཀྱི་བདག་མེད་རྟོགས་པའི་བློ་ཡོད་པར་ཐལ། དེའི་
རྒྱུད་ལ་ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་བློ་ཡོད་པ་་་་་་
གོང་ཞིག །ཆོས་ཐམས་ཅད་རང་བཞིན་གྱིས་མེད་པ་དེ་ཆོས་ཀྱི་བདག་མེད་ཕྲ་
མོ་ཡིན་པའི་ཕྱིར། གཟུགས་སྒྲ་རང་བཞིན་གྱིས་མེད་པ་དེ་ཆོས་ཀྱི་བདག་མེད་
ཕྲ་མོ་ཡིན་པའི་ཕྱིར་ཏེ། དེ་ཕྱི་རོལ་སྟོང་པ་ཉིད་ཡིན་པའི་ཕྱིར་ཏེ། གཟུགས་
སོགས་རང་བཞིན་མེད་ཉིད་ནི། །ཕྱི་རོལ་སྟོང་པ་ཉིད་དུ་འདོད། །ཅེས་
གསུངས་པའི་ཕྱིར། སྔར་གྱི་རིགས་པ་གསུམ་པའི་དོན་བཤད་པ་ན། ཁོ་ན་རེ།
གཟུགས་སོགས་ལ་བདེན་པར་དམིགས་པས་བློ་ཕྱིན་ཅི་ལོག་ཏུ་གྱུར་པའི་ཕྱིར་
གང་ཟག་གི་བདག་མེད་རྟོགས་པར་ཡང་མི་འགྱུར་ཏེ། བདག་ཏུ་བཏགས་
པའི་རྒྱུ་ཕུང་པོ་ལ་དམིགས་པའི་ཕྱིར་རོ། །ཞེས་ཟེར་ན། འོ་ན། གང་ཟག་རང་
བཞིན་མེད་པར་རྟོགས་པའི་གང་ཟག་ཡིན་ན། ཕུང་པོ་རང་བཞིན་མེད་པར་
རྟོགས་པའི་གང་ཟག་ཡིན་དགོས་པར་ཐལ། ཁྱོད་ཀྱི་ལུང་དོན་འཆད་ཚུལ་དེ་
འཐད་པའི་ཕྱིར། འདོད་ན། གང་ཟག་གི་བདག་མེད་རྟོགས་པའི་གང་ཟག་
( ༦༠ བ）ཡིན་ན། ཆོས་ཀྱི་བདག་མེད་རྟོགས་པའི་གང་ཟག་ཡིན་དགོས་པར་
ཐལ་ལོ། །ཡང་ཁོ་ན་རེ། རིན་ཆེན་འཕྲེང་བ་ལས། ཇི་སྲིད་ཕུང་པོར་འཛིན་
ཡོད་པ། །ཞེས་སོགས་ཀྱི་དོན། ཕུང་པོ་ལ་བདེན་འཛིན་ཡོད་པ་དེ་སྲིད་དུ་གང་
ཟག་ལ་བདེན་པར་འཛིན་པའི་འཇིག་ལྟ་འབྱུང་ལ། དེ་ཡོད་ན་ལས་བསགས་
ཏེ་ལས་ཉོན་གྱི་འཁོར་བའི་སྐྱེ་བ་འབྱུང་བའི་ཕྱིར། ཞེས་ཟེར་ན། གང་ཟག་ལ་
བདེན་པར་འཛིན་པའི་འཇིག་ལྟ་རྒྱུད་ལྡན་གྱི་གང་ཟག་ཡིན་ན། ལས་ཉོན་
• 129 .



པཎ་ཆེན་བདེ་ལེགས་ཉི་མས་མཛད།
གྱིས་འཁོར་བར་སྐྱེ་བ་ལེན་པས་ཁྱབ་པར་ཐལ། ཁྱོད་ཀྱི་ལུང་དོན་འཆད་ཚུལ་
འཐད་པའི་ཕྱིར། འདོད་ན། དང་པོ་ཉིད་ནས་ཐེག་ཆེན་དུ་རིགས་ངེས་པའི་ས་
དང་པོའི་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཆོས་ཅན། དེར་ཐལ།
དེའི་ཕྱིར། དེ་དེར་ཐལ། དེའི་རྒྱུད་ལ་དེ་འདྲ་བའི་འཇིག་ལྟ་ལྷན་སྐྱེས་ཡོད་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་
ཆོས་ཅན་དེ་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་འཕགས་པ་
ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། འཕགས་པས་འཆི་དང་ན་བ་དང་། །
རྒ་བའི་སྡུག་བསྔལ་རྩད་ནས་སྤངས། །ཞེས་སོགས་གསུངས་པའི་ཕྱིར། ཡང་ཁོ་
ན་རེ། ཊཱིཀ་ཆེན་ལས། རང་གི་ཡུལ་ཤེས་པའི་ཆེ་བ་ལ་གནས་པས། ཞེས་བྱ་བ་
ནི། བྱང་སེམས་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བའོ། །
ཞེས་དང༌། འདི་ལ་དེ་ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་
པར་སྣང་ངོ༌། །ཞེས་གསུངས་པ་གཉིས་ནང་འགལ་ཏེ། བྱང་སེམས་འཕགས་པ་
དང་ཉན་རང་འཕགས་པ་གཉིས་ཀས་ཆོས་ཐམས་ཅད་རང་བཞིན་མེད་པར་།
མངོན་སུམ་དུ་རྟོགས་པར་མཚུངས་པ་གང་ཞིག །ཆོས་ཐམས་ཅད་རང་བཞིན་
མེད་པར་རྟོགས་པ་ལས་ལོགས་སུ་དེ་ཁོ་ན་ཉིད་རྟོགས་པ་གཉིས་ཡོད་པའི་་་་་
ཕྱིར། ཞེས་ཟེར་བ་ཆེས་མི་འཐད་དེ། ཊཱིཀ་ཆེན་གྱི་ལུང་སྔ་ཕྱི་དེ་གཉིས་ལ་
འགལ་བ་ཅུང་ཟད་ཀྱང་མེད་པའི་ཕྱིར་ཏེ། ལུང་དེ་གཉིས་ཀྱི་ཚིག་མི་འདྲ་བ་
ཙམ་མ་གཏོགས་གནད་གཅིག་པའི་ཕྱིར། གཞན་ཡང་། ཁྱོད་ཀྱི་ཐལ་འགྱུར་དེ་
མི་འཐད་དེ། ཁྱོད་ཀྱི་ཐལ་འགྱུར་དེས་འཕགས་པ་ཀླུ་སྒྲུབ་དང༌། དཔལ་ལྡན་
ཟླ་བ་གྲགས་པ་ཡབ་སྲས་གཉིས་བཀག་པའི་ཕྱིར་ཏེ། ( ༦༡ ན）དེ་གཉིས་ཀྱི་ཐེག་
པ་གསུམ་གྱི་འཕགས་པ་ལ་ཆོས་ཐམས་ཅད་རང་བཞིན་གྱིས་མེད་པར་རྟོགས་
པ་ཡོད་པར་མཚུངས་པར་གསུངས་ཤིང་། ཐེག་པ་ཆེ་ཆུང་གི་གང་ཟག་ལ་ཆོས་
ཐམས་ཅད་རང་བཞིན་གྱིས་མེད་པར་རྟོགས་ཚུལ་ལ་མི་འདྲ་བའི་ཁྱད་པར་་་་་
130 ，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡོད་པར་གསུངས་པའི་ཕྱིར། དང་པོ་གྲུབ་སྟེ། ཆོས་དབྱིངས་བསྟོད་པ་ལས།
མཚན་མ་མེད་པ་མ་རྟོགས་པར། །ཁྱོད་ཀྱིས་ཐར་པ་མེད་པར་གསུངས། །ཞེས་
དང༌། རང་འགྲེལ་ལས། ལུང་འདི་ལས་ནི་ཉན་ཐོས་དང་རང་སངས་རྒྱས་
རྣམས་ལ་ཆོས་ཐམས་ཅད་རང་བཞིན་གྱིས་མེད་པར་ཤེས་པ་ཡོད་དོ། །ཞེས་
གསལ་བར་ངེས་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཆོས་དབྱིངས་
བསྟོད་པར། དེ་ཕྱིར་ཁྱོད་ཀྱི་ཐེག་ཆེན་ལ། །དེ་གཉིས་ཚང་བར་བསྟན་པ་
ལགས། །ཞེས་དང་། རང་འགྲེལ་ལས། ཐེག་པ་ཆེན་པོ་བསྟན་པ་ཡང་
རིགས་པ་ཉིད་དེ་རྒྱས་པར་བསྟན་པར་བརྗོད་པར་འདོད་པའི་ཕྱིར། ཞེས་
སོགས་གསུངས་པའི་ཕྱིར། ཡང་ཁོ་ན་རེ། ཊིཀ་ཆེན་ལས། ལུགས་འདི་ལ་
བདེན་འཛིན་ཤེས་སྒྲིབ་ཏུ་འཇོག་པའི་ལུགས་ཀྱི་དེ་ལ་ཤེས་སྒྲིབ་ཆུང་འབྲིང་་་་
ཆེན་པོ་དགུར་བྱས་ནས་ས་གཉིས་པ་སོགས་ནས་སྒོམ་ལམ་དགུས་སྤོང་བའི་་་
རྣམ་བཞག་ཁས་མི་ལེན་ཏེ། ད་དུང་འཆད་པར་འགྱུར་རོ། །ཞེས་བྲིས་པ་ནི་
མངོན་རྟོགས་རྒྱན་ལ་ཟུར་ཟ་བར་སྣང་ཡང་བདེན་འཛིན་ལ་དགུར་ཕྱེ་ནས་་་་
སྒོམ་ལམ་དགུས་སྤོང་བ་རྒྱན་གྱི་ལུགས་ཀྱང་མ་ཡིན་པས་དགོངས་པ་མ་ལོན་་་
པའི་ཕྱིར་དང་། ཤེས་སྒྲིབ་དགུར་ཕྱེ་ནས་སྒོམ་ལམ་དགུས་སྤོང་བར་ཁས་མི་
ལེན་པ་ནི་རང་གི་གྲུབ་མཐའ་ངན་པ་མི་འདོར་བའོ། །ཞེས་ཟེར་བ་མི་འཐད་
དེ། ཊཱིཀ་ཆེན་གྱི་ལུགས་ལ་བདེན་འཛིན་ལ་ཤེས་སྒྲིབ་ཏུ་གྱུར་པའི་བདེན་
འཛིན་དགུར་ཕྱེ་ནས་ས་གཉིས་པ་ནས་ས་བཅུ་པའི་བར་གྱི་སྒོམ་ལམ་དགུས་་་
སྤོང་བའི་རྣམ་གཞག་དབུ་མ་པ་འགའ་ཞིག་གིས་ཁས་ལེན་ཀྱང་ཐལ་འགྱུར་་་་
པ་རང་ལུགས་ལ་མ་ཡིན་ཏེ་ཞེས་པ་ཡིན་ལ། དེ་ལ་ཁྱོད་ཀྱི་དགག་པ་དེ་འབྲེལ་
མེད་པའི་ཕྱིར། གཞན་ཡང་། དེ་ལྟར་ཁས་བླངས་པ་ལ་མངོན་རྟོགས་རྒྱན་ལ་
ཟུར་ཟ་བ་མ་ཡིན་པར་ཐལ། མངོན་( ༦༡ བ）རྟོགས་རྒྱན་ལས་དེ་འདྲ་བའི་
རྣམ་གཞག་མ་བཤད་པའི་ཕྱིར། འཁོར་གསུམ། མངོན་རྟོགས་རྒྱན་ལས་བདེན་
• 13] •



པཎ་ཆེན་བདེ་ལེགས་ཉི་མས་མཛད། །
འཛིན་ལ་དགུར་ཕྱེ་ནས་ས་གཉིས་པ་ནས་ས་བཅུ་པའི་བར་གྱི་སྒོམ་ལམ་གྱི་་་་
སྤོང་བའི་རྣམ་གཞག་མ་བཤད་པ་ཡང་མི་འཐད་དེ། མངོན་རྟོགས་རྒྱན་ནས་
གཟུང་རྟོག་དགུ་དང་འཛིན་རྟོག་དགུ་དང་། དེ་སྤོང་བྱེད་ཀྱི་གཉེན་པོ་དགུ་
ཡང་དངོས་སུ་བཤད་པ་ལ་བརྟེན་ནས་རང་རྒྱུད་པས་བདེན་འཛིན་ཆུང་་་་་་
འབྲིང་ཆེན་པོ་དགུ་ས་གཉིས་པ་ནས་ས་བཅུ་པའི་བར་གྱིས་སྤོང་བར་ཁས་་་་་
ལེན་པར་གྲུབ་པའི་ཕྱིར་ཏེ། དེ་ལྟར་དུ་མངོན་རྟོགས་རྒྱན་གྱི། ས་དགུ་ལ་ནི་
ཆེན་པོ་ཡི། །ཞེས་སོགས་རྩ་འགྲེལ་གྱིས་གསལ་བར་གྲུབ་པའི་ཕྱིར། ཡང་ཁོ་ན་
རེ། ཊིཀ་ཆེན་ལས། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་
ཏུ་མ་སོང་བའི་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་
པར་མི་དཀའ་ཡང་། སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་བཞིན་
དུ་སོང་བའི་འཕགས་པའི་སྐབས་སུ་འཇུག་ལྡང་གི་ཚུལ་དེ་ཤིན་ཏུ་དཀའ་་་་་་
བའི་ཕྱིར་རོ། །ཞེས་བྲིས་པ་ཕྱིན་ཅི་ལོག་ཡིན་ཏེ། མོས་སྤྱོད་ཀྱི་ཚེ་དཀའ་ལ་
འཕགས་པའི་ཚེ་དེ་ལྟར་འཇུག་ལྡང་སླ་བ་ཡིན་པའི་ཕྱིར་ཏེ། དེ་ལྟ་མིན་ན་
སངས་རྒྱས་ཀྱི་དེ་ཁོ་ན་ཉིད་ལ་འཇུག་ལྡང་གཏན་མི་ནུས་པར་ཐལ་བའི་སྐྱོན་
ཡོད་པའི་ཕྱིར། ཞེས་ཟེར་བ་མི་འཐད་དེ། ལུང་དེའི་དོན་ནི། སེམས་དང་
དེ་ཁོ་ན་ཉིད་རོ་གཅིག་ཏུ་མ་སོང་བའི་ཏིང་ངེ་འཛིན་ཏེ་སྟོང་ཉིད་དོན་སྤྱིའི་་་
ཚུལ་གྱིས་རྟོགས་པའི་བློ་དེ་མོས་སྤྱོད་ཀྱི་ཚེ་ཡོད་ལ། སེམས་དང་དེ་ཁོ་ན་ཉིད་
གཉིས་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་སོང་བའི་ཏིང་འཛིན་ཏེ། དེ་
ཁོ་ན་ཉིད་ལ་གཉིས་སྣང་ནུབ་པ་འཕགས་པའི་ཚེ་ཡོད་ལ་སྟོང་ཉིད་དོན་སྤྱིའི་་
ཚུལ་གྱིས་རྟོགས་པའི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་སླ་ལ།
སྟོང་ཉིད་ལ་གཉིས་སྣང་ནུབ་པའི་ཏིང་ངེ་འཛིན་ལ་དུས་ཐུང་ངུར་འཇུག་་་་་་
ལྡང་བྱེད་པ་དཀའ་ཞེས་པའི་དོན་ཡིན་པས། ཁྱོད་ཀྱི་དགག་པ་དེ་འབྲེལ་མེད་
ཡིན་པའི་ཕྱིར། ཡང་ཁོ་ན་རེ། ཊིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མ་རྙེད་
• 132 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཀྱང་། མི་རྟག་སོགས་བཅུ་དྲུག་ཚད་མས་གཏན་ལ་འབེབས་པ་དང་། ཞེས་
སོགས་གསུངས་པ་མི་འཐད་དེ། དེ་ཁོ་ན་ཉིད་ཀྱི་ལྟ་བ་མ་རྙེད་པར་( ༦༢ ན）མི་
རྟག་སོགས་བཅུ་དྲུག་ཚད་མས་གཏན་ལ་ཕབ་པ་མེད་པའི་ཕྱིར་ན་མ་ཁྱབ།
དེར་ཐལ། མི་རྟག་སོགས་བཅུ་དྲུག་ཚད་མས་རྟོགས་པའི་གང་ཟག་ཡིན་ན་དེ་
ཁོ་ན་ཉིད་རྟོགས་པའི་གང་ཟག་ཡིན་དགོས་པའི་ཕྱིར་ཏེ། འགོག་བདེན་ཚད་
མས་རྟོགས་པའི་གང་ཟག་ཡིན་ན་དེ་ཡིན་དགོས་པའི་ཕྱིར་ཏེ། འགོག་བདེན་
དོན་དམ་པ་ཡིན་ཟེར་བ་མི་འཐད་དེ། ཊཱིཀ་ཆེན་ལས། དེ་ལྟར་གསུངས་པ་དེ།
དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་མངོན་པ་གཉིས་ནས་བཤད་པའི་མི་རྟག་་་
སོགས་བཅུ་དྲུག་ཚད་མས་རྟོགས་པ་ཡོད་པའི་དོན་ཡིན་ལ་མངོན་པ་གཉིས་་་
ནས་བཤད་པའི་མི་རྟག་སོགས་བཅུ་དྲུག་ཚད་མས་ངེས་པའི་གང་ཟག་ཡིན་་་་
ན། མི་རྟག་སོགས་བཅུ་དྲུག་ཚད་མས་ངེས་པའི་གང་ཟག་ཡིན་པས་མ་ཁྱབ་
པའི་ཕྱིར་ཏེ། དེ་ལྟར་དུ་ཊཱིཀ་ཆེན་གྱི་མཇུག་དེར་བཤད་པའི་ཕྱིར། ཡང་ཁོ་
ན་རེ། ཊཱིཀ་ཆེན་ལས། དེ་ཁོ་ན་ཉིད་རྟོགས་པ་དང་བྲལ་ན་གཟུགས་ལ་
སོགས་པའི་ཕུང་པོ་ལ་དམིགས་པས་བློ་ཕྱིན་ཅི་ལོག་ཏུ་གྱུར་པའི་ཕྱིར། གང་
ཟག་གི་བདག་མེད་མཚན་ཉིད་རྫོགས་པ་རྟོགས་པ་མེད་པར་འགྱུར་ཏེ། ཞེས་
སོགས་ཀྱི་ལུང་དྲངས་ནས་འགོག་པ་ན་གང་ཟག་གི་བདག་མེད་མཚན་ཉིད་་་་་
རྫོགས་མ་རྫོགས་ཀྱི་ཐ་སྙད་དང་དེ་ཀུན་ཡོད་པའི་གཞི་ནི་འོག་ནས་འགོག་་་་་་
པར་འགྱུར་ལ། ཕུང་པོ་གདགས་གཞི་གང་ཟག་བཏགས་ཆོས་སུ་བྱེད་པ་ནི་
རང་རྒྱུད་པ་མན་ཆད་ཀྱི་ལུགས་ཡིན་གྱི་ཐལ་འགྱུར་པའི་ལུགས་དང་གཏན་་་་
མི་མཐུན་ཏེ། ལུགས་འདི་ལ་ཕུང་པོ་གང་ཟག་ཏུ་བཏགས་པའི་རྒྱུ་དང་། ཕུང་
པོ་ལ་བརྟེན་ནས་གང་ཟག་ཏུ་བཏགས་པ་དང་། ཕུང་པོ་ཉེ་བར་བླང་བྱ་དང་།
གང་ཟག་ཉེ་བར་ལེན་པ་པོ་ཡིན་པ་སོགས་ཤིང་རྟའི་ཡན་ལག་དང་། ཤིང་རྟ་
གཉིས་ཀྱི་དཔེའི་སྒོ་ནས་རྒྱས་པར་གསུངས་པའི་ཕྱིར། འགྲེལ་པར། གང་ཟག་
133 .



པཎ་ཆེན་བདེ་ལེགས་ཉི་མས་མཛད།
གི་བདག་མེད་རྟོགས་པར་ཡང་མི་འགྱུར་ཏེ། བདག་ཏུ་བཏགས་པའི་རྒྱུ་ཕུང་
པོ་ལ་དམིགས་པའི་ཕྱིར། ཞེས་དང༌། དེ་ཚེ་དེ་ཡི་ཡན་ལག་ཚོགས་གནས་
རྣམས། །ཤིང་རྟ་ཉིད་འགྱུར་ཤིང་རྟ་དང་བདག་མཚུངས། །ཞེས་པའི་འགྲེལ་
པར། ཇི་ལྟར་ཡན་ལག་ཚོགས་རྣམས་ལ། །བརྟེན་ནས་ཤིང་རྟ་བརྗོད་པ་ལྟར། །
དེ་ནི་ཕུང་པོ་རྣམས་བརྟེན་ནས། །ཀུན་རྫོབ་སེམས་( ༦༢བ)ཅན་ཞེས་བྱའོ། །
ཞེས་པའི་མདོ་ཁུངས་སུ་དྲངས་ནས། དེ་བཞིན་དུ་བདག་ཕུང་པོའི་རྒྱུར་བྱས་
ནས་བཏགས་པའི་རང་བཞིན་ཅན་ཡང་ཕུང་པོ་ཚོགས་པ་ཙམ་ཡིན་པར་མི་་་
རུང་ངོ༌། །ཞེས་པ་རྣམས་ཀྱི། བདག་ཕུང་པོ་གཉིས་ཀ་གདགས་གཞི་དང་
བཏགས་ཆོས་སུ་གཏན་ནས་མ་གསུངས་པའི་ཕྱིར་རོ། །རིགས་པས་ཀྱང་་་་
གནོད་དེ། ཕུང་པོ་གང་ཟག་གི་གདགས་གཞི་ཡིན་ན། ཕུང་པོ་གང་ཟག་གི་
བདག་འཛིན་གྱི་དམིགས་པར་ཁས་ལེན་དགོས་ཤིང་། དེ་ཉིད་གཞུང་འདིར་
ཡང་ཡང་བཀག་པའི་ཕྱིར་རོ། །ཞེས་བྲིས་འདུག་པ། འདི་རྣམས་ནི་རང་ཉིང་
སྐེ་བྲེགས་པར་བྱེད་པའི་མཚོན་ཐོགས་ནས་ཕ་རོལ་ལ་བརྡེགས་པར་རློམ་ནས་་
རང་ཉིད་སྐེ་བྲེགས་པར་བྱེད་པ་དང་ཆོས་མཚུངས་ཏེ། འདི་ལྟར། གང་ཟག་ངེ་
རང་གི་ཕུང་པོ་བརྟེན་ནས་བཏགས་པ་དེའི་ཚེ་གང་ཟག་དེའི་ཕུང་པོ་ལྔ་པོ་དེ་
དེའི་གདགས་གཞི་ཡིན་པར་ཐལ། དེའི་ཚེ་དེའི་ཕུང་པོ་ལྔ་ལ་བརྟེན་ནས་གང་
ཟག་ཅེས་བཏགས་པ་ཡིན་པའི་ཕྱིར། རྟགས་གསལ་གཉིས་ཀ་དངོས། གཞན་
ཡང་། གསལ་བ་དེར་ཐལ། རང་འགྲེལ་ལས། བདག་ཏུ་བཏགས་པའི་རྒྱུ་ཕུང་
པོ་དམིགས་པའི་ཕྱིར། ཞེས་དང་། བདག་ཕུང་པོ་རྒྱུར་བྱས་ནས་བཏགས་པ་ཡི།
ཞེས་པའི་ལུང་གཉིས་པོ་དེས་དེ་ལྟར་བསྟན་པའི་ཕྱིར་ཏེ། བདག་ཏུ་བཏགས་
པའི་རྒྱུ་ཞེས་པའི་ཚིག་ཟུར་གྱི་རྒྱུ་ཞེས་པ་དེ་གཞིའི་དོན་དང་། བདག་ཕུང་པོ་
རྒྱུར་བྱས་ནས། །ཞེས་པ་ཡང་བདག་ཕུང་པོ་གདགས་གཞིར་བྱས་ནས་ཞེས་
པའི་དོན་ཡིན་པའི་ཕྱིར་ཏེ། གཞི་དང་རྒྱུ་གཉིས་ཀ་སྐད་དོད་གཅིག་པས་
·134 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཞུང་མང་པོར་དེ་གཉིས་ཀ་དོན་གཅིག་ཏུ་བྱས་པ་མང་དུ་གསུངས་པ་ལྟར་་་
འདིར་ཡང་དེ་ལྟར་མཛད་པའི་ཕྱིར། དེ་ལྟ་མ་ཡིན་ན། གང་ཟག་གི་ཕུང་པོ་དེ་
གང་ཟག་ཏུ་གདགས་པའི་རྒྱུར་མི་འཐད་པར་ཁས་ལེན་དགོས་ལ། དེ་ལྟར་
ཁས་མི་ལེན་མི་རིགས་ཏེ། གང་ཟག་ཏུ་གདགས་པ་དང་གང་ཟག་གི་ཕུང་པོ་
གཉིས་ཀ་དུས་མཉམ་དུ་གྲུབ་པའི་ཕྱིར་ཏེ། གང་ཟག་དང་གང་ཟག་གི་ཕུང་པོ་
གཉིས་དུས་མཉམ་དུ་གྲུབ་པའི་ཕྱིར། གཞན་ཡང་། ཁྱོད་ཀྱི་རིགས་པའི་གནོད་
བྱེད་ཀྱང་མི་འཐད་དེ། གང་ཟག་གི་གདགས་གཞི་ཡིན་ན། གང་ཟག་གི་བདག་
འཛིན་གྱི་( ༦༣ ན） དམིགས་པ་ཡིན་དགོས་པའི་ཁྱབ་པ་བསྒྲུབ་མི་ནུས་པའི་ཕྱིར།
ཁྱོད་ཀྱིས་དེས་ན་རོང་སྟོན་སྨྲ་བའི་སེང་གེས་ལུགས་འདི་ལ་ཐོག་མར་ཕུང་པོ་་
ལ་དམིགས་ཡུལ་དུ་བྱས་ནས་གཞི་མེད་ལ་ངའོ་སྙམ་དུ་གཟུང་བ་ནི། ངར་
འཛིན་ལྷན་སྐྱེས་ཡིན་པས། དེའི་དམིགས་ཡུལ་གྱི་ང་ཙམ་དེ་ཉིད་གང་ཟག་གི་
གདགས་གཞི་དང༌། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པར་བཞེད་པ་
གཞུང་གི་དགོངས་པར་སྣང་ངོ༌། །ཞེས་བྲིས་འདུག་པ། འོ་ན། ཐོག་མར་ཕུང་
པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་དེ་ཆོས་ཅན། ཁྱོད་
ཀྱི་ཕུང་པོ་ལ་དམིགས་པར་ཐལ། ཁྱོད་ཆོས་ཅན་དེའི་ཕྱིར། འདོད་ན། ཕུང་པོ་
དེ་ངར་འཛིན་ལྷན་སྐྱེས་ཀྱི་དམིགས་ཡུལ་ཡིན་པར་ཐལ། འདོད་པ་གང་ཞིག །
དེ་ངར་འཛིན་ལྷན་སྐྱེས་ཡིན་པའི་ཕྱིར། འཁོར་གསུམ། གཞན་ཡང་། དེའི་
དམིགས་ཡུལ་དུ་གྱུར་པའི་ང་ཙམ་ཞེས་པ་དེ། ངར་འཛིན་ལྷན་སྐྱེས་ཀྱི་་་་་
དམིགས་ཡུལ་དུ་གྱུར་པའི་ང་ཙམ་ལ་བཞེད་པ་ཡིན་ནམ། ཐོག་མར་ཕུང་པོ་ལྔ་
ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་དེའི་དམིགས་ཡུལ་་་
དུ་གྱུར་པའི་ང་ཙམ་ལ་བཞེད་པ་གང་ཡིན། དང་པོ་ལྟར་ན། ངར་འཛིན་ལྷན་
སྐྱེས་དེ་ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་་་་
པའི་བློ་ཡིན་པར་ཐལ། དེ་འདྲ་བའི་བློ་དེ་ངར་འཛིན་ལྷན་སྐྱེས་ཡིན་པའི་ཕྱིར།
. 135.



པཎ་ཆེན་བདེ་ལེགས་ཉི་མས་མཛད།
རྟགས་ཁས། འདོད་ན། ངར་འཛིན་ལྷན་སྐྱེས་ཆོས་ཅན། གཞི་མེད་ལ་ངའོ་
སྙམ་དུ་འཛིན་པའི་བློ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་་
ཅན། དེ་མ་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ང་ཙམ་ལ་་
དམིགས་ནས་ངའོ་སྙམ་དུ་འཛིན་པའི་བློ་ཡིན་པའི་ཕྱིར་ཏེ། ཁྱོད་ཀྱི་དམིགས་་
ཡུལ་དུ་གྱུར་པའི་ང་ཙམ་དེ་ཁྱོད་ཀྱི་དམིགས་ཡུལ་གང་ཞིག །ཁྱོད་ངའོ་སྙམ་དུ་
འཛིན་པའི་བློ་ཡིན་པའི་ཕྱིར། རྟགས་གཉིས་པ་དོན་གྱི་དངོས། རྟགས་དང་པོ་
དེར་ཐལ། ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་
པའི་བློ་དེའི་དམིགས་ཡུལ་དུ་གྱུར་པའི་ང་ཙམ་ཡོད་པའི་ཕྱིར། གཉིས་པ་ལྟར་
ཡིན་ན། ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་
པའི་བློ་ཆོས་ཅན། ཁྱོད་རང་གི་དམིགས་( ༦༣ བ） ཡུལ་དུ་གྱུར་པའི་ང་ཙམ་ལ་་
དམིགས་ནས་ངའོ་སྙམ་དུ་འཛིན་པའི་བློ་ཡིན་པར་ཐལ། ཁྱོད་ཀྱི་དམིགས་
ཡུལ་དུ་གྱུར་པའི་ང་ཙམ་ཡོད་པ་གང་ཞིག །ཁྱོད་ངའོ་སྙམ་དུ་འཛིན་པའི་བློ་
ཡིན་པའི་ཕྱིར། རྟགས་གཉིས་པ་དངོས། འདོད་མི་ནུས་ཏེ། ཆོས་ཅན་དེ་ཡིན་
པའི་ཕྱིར། འཁོར་གསུམ། དེས་ན་དངོས་སྟོབས་སྨྲ་བའི་སེང་གེས་ཞེས་པ་ལོག་
པར་སྨྲ་བའི་སེང་གེ་དང་ནོར་འདུག་གོ །དེས་ན་གོང་དུ་དེ་ཁོ་ན་ཉིད་ཀྱི་ལྟ་
བ་མ་རྙེད་ཀྱང་ཞེས་སོགས་ཀྱི་ཊཱིཀ་ཆེན་གྱི་ལུང་མང་དུ་དྲངས་ནས་རྗེས་ཞལ་་
གྱིས་མ་བཞེད་པའི་ཕྱོགས་སྔ་མང་པོ་གཅིག་གོ་ནས། འབྲེལ་མེད་ཀྱི་དགག་པ་
ཉག་ཉོག་མང་དུ་བཏང་བའི་མཐར། མངོན་པ་གཉིས་ནས་བཤད་པའི་ཉོན་
མོངས་དང་འདི་ནས་བཤད་པའི་ཉོན་མོངས་གཉིས་ཐ་དད་དུ་ཡོད་ན་གང་་་་
ཟག་གཅིག་གི་རྒྱུད་ལ་ཐ་དད་དུ་ཡོད་པ་ཡིན་ནམ། གང་ཟག་སོ་སོ་ལ་སོ་
སོར་ཡོད་པ་ཡིན་ཞེས་དྲིས་ན་བློ་གཟུ་བོས་ཅི་སྨྲ། འཇོག་ཚུལ་འདི་ལ་བལྟས་
ན་དིང་སང་གི་དགེ་བཤེས་རྟོག་དཔྱོད་ཆུང་བ་ཤར་བ་གཅིག་གི་ཐུགས་རབ་་་
ཀྱང་མེད་པ་འདྲའོ། །ཞེས་བྲིས་འདུག་པ། འོ་ན་ཁྱོད་རང་གིས་མངོན་པ་
，136 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཉིས་ནས་བཤད་པའི་ཉོན་མོངས་དང་འདི་ནས་བཤད་པའི་ཉོན་མོངས་་་་
གཉིས་ཐ་དད་དུ་མེད་པར་འདོད་པ་ཡིན་ནམ། ཐ་དད་དུ་ཡོད་པར་འདོད་པ་
ཡིན། དང་པོ་ལྟར་ན། དིང་སང་གི་བསྡུས་ར་བས་གཅིག་དང་ཐ་དད་དཔྱོད་
པའི་རིགས་པའི་རྣམ་གཞག་ལ་ཡང་རྨོངས་པ་མ་ཡིན་ནམ། གཉིས་པ་ལྟར་ན།
ཁྱོད་རང་ལ་འཁོར་གསུམ་ལོག །
འདིར་སྨྲས་པ། ཐུབ་དབང་གཉིས་པ་ཀུན་མཁྱེན་ཙོང་ཁ་པས། །ཐུབ་པས་
གསུངས་པའི་མདོ་དང་རྒྱུད་སྡེའི་དོན། །ཐུབ་དབང་དགོངས་པ་ཅི་བཞིན་
བཀྲལ་བ་ལ། །ཐུབ་པའི་དབང་པོ་ཉིད་དང་མཚུངས་པར་ནི། །གངས་ཅན་
ཕྱིས་བྱོན་མཁས་གྲུབ་ཀུན་གྱིས་བསྟོད། །ཚུལ་འདི་མ་བཟོད་ཕྲག་དོག་ཡིད་
འཁྲུག་ཞིང༌། །སྔོན་ཚེ་བསོད་ནམས་མིན་པའི་ལས་བསགས་པས། །དམ་པའི་
མགོན་ལ་སྡང་བའི་ཡིད་ལྡན་པ། །ཝ་སྐྱེས་སེང་གེར་བརླམས་པ་གང་དེ་ཡིས། །
ཕྲག་དོག་དབང་གིས་དམ་ཆོས་སྨོད་པ་འདི། །དགེ་འདུན་དབྱེན་དང་ཆོས་
སྤོང་ལས་མིན་ནམ། །དེ་བས་བག་ཡོད་བསྟེན་ན་མཛེས་པར་སེམས། །
ཞེས་པ་ནི་བར་སྐབས་( ༦༤ན） ཀྱི་ཚིགས་སུ་བཅད་པའོ། །ཡང་ཊཱིཀ་ཆེན་གྱི་
རྗེས་འབྲང་ཁ་ཅིག །སྔར་གྱི་རིགས་པ་གསུམ་པའི་དོན་བཤད་པ་ན། གང་ཟག་
གི་བདག་མེད་ཚད་མས་ངེས་པའི་གང་ཟག་ཡིན་ན། ཆོས་ཀྱི་བདག་མེད་ཚད་
མས་ངེས་པའི་གང་ཟག་ཡིན་པས་ཁྱབ་ཟེར་ན། དེ་མི་འཐད་དེ། ཆོས་ཀྱི་
བདག་མེད་ཚད་མས་མ་ངེས་པར་གང་ཟག་གི་བདག་མེད་ཚད་མས་ངེས་པ་་་
ཡོད་པའི་ཕྱིར་ཏེ། ཆོས་ཀྱི་བདག་མེད་ངེས་དཀའ་ལ་གང་ཟག་གི་བདག་མེད་
ངེས་སླ་བའི་ཁྱད་པར་ཡོད་པའི་ཕྱིར་ཏེ། ལམ་རིམ་ལས། གང་ཟག་དང་ཆོས་
ཀྱི་སྟེང་དུ་ངེས་རྒྱུའི་བདག་མེད་ལ་ཕྲ་རགས་ཀྱི་ཁྱད་པར་མེད་ཀྱང་། ཁྱད་
གཞིའི་དབང་གིས་གང་ཟག་གི་སྟེང་དུ་ངེས་སླ་ལ་ཆོས་ཀྱི་སྟེང་དུ་ངེས་དཀའ་་
བའི་ཕྱིར། ཞེས་དང༌། བདེན་འཛིན་གཉིས་ཀྱི་སྐྱེད་རིམ་ལ་ཆོས་ཀྱི་བདག་
，137.



པཎ་ཆེན་བདེ་ལེགས་ཉི་མས་མཛད།
འཛིན་གྱིས་གང་ཟག་གི་བདག་འཛིན་བསྐྱེད་པ་ཡིན་ཀྱང་བདག་མེད་གཉིས་་
ཀྱི་དེ་ཉིད་ལ་འཇུག་པ་ན་སྔོན་དུ་གང་ཟག་གི་བདག་མེད་རྟོགས་པའི་ལྟ་བ་་་་
བསྐྱེད་ནས། དེའི་འོག་ཏུ་ཆོས་ཀྱི་བདག་མེད་རྟོགས་པའི་ལྟ་བ་བསྐྱེད་དགོས་
སོ། །ཞེས་གསུངས་པའི་ཕྱིར། ཁོ་ན་རེ། ཆོས་ཀྱི་བདག་མེད་རྟོགས་པའི་ལྟ་བ་
རྒྱུད་ལ་སྐྱེ་བ་ལ་གང་ཟག་གི་བདག་མེད་རྟོགས་པའི་ལྟ་བ་རྒྱུད་ལ་སྐྱེ་བ་སྔོན་་་་
དུ་འགྲོ་དགོས་པ་མི་འཐད་དེ། གང་ཟག་ཆོས་ཅན། བདེན་པར་མེད་དེ། རྟེན་
འབྲེལ་ཡིན་པའི་ཕྱིར། དཔེར་ན་གཟུགས་བརྙན་བཞིན་ཞེས་པའི་རྟགས་སྦྱོར་
དེ་རྟགས་སྦྱོར་རྣམ་དག་ཏུ་སོང་བའི་གང་ཟག་དེས་ཆོས་ཀྱི་བདག་མེད་ཚད་་་
མས་ངེས་པའི་ཕྱིར་ཏེ། དེས་རྟེན་འབྲེལ་བདེན་མེད་དུ་ཚད་མས་ངེས་པའི་
ཕྱིར། དེས་གཟུགས་བརྙན་བདེན་མེད་དུ་ཚད་མས་ངེས་པའི་ཕྱིར། རྟགས་
གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཞེས་ཟེར་ན། ཐལ་འགྱུར་གཉིས་པ་པ་
མ་ཁྱབ་སྟེ། ཆོས་དང་གང་ཟག་གཉིས་སུ་ཕྱེ་བའི་ཆོས་གཅིག་བདེན་མེད་དུ་
ཚད་མས་ངེས་པས་ཆོས་ཀྱི་བདག་མེད་ཚད་མས་ངེས་པར་འཇོག་པ་མ་ཡིན་་་
པའི་ཕྱིར་ཏེ། གང་ཟག་གི་གདགས་གཞི་ཕུང་པོ་བདེན་མེད་དུ་ཚད་མས་
ངེས་པ་ན་ཆོས་ཀྱི་བདག་མེད་ཚད་མས་ངེས་པར་འཇོག་པ་ཡིན་པའི་ཕྱིར། ཁོ་
ན་རེ། གང་ཟག་གི་བདག་མེད་ཚད་མས་ངེས་པའི་གང་ཟག་( ༦༤བ）ཡིན་ན།
གང་ཟག་གི་གདགས་གཞི་ཕུང་པོ་བདེན་མེད་དུ་ཚད་མས་ངེས་པའི་གང་
ཟག་ཡིན་དགོས་པར་ཐལ། ཆོས་གཅིག་བདེན་མེད་དུ་ཚད་མས་ངེས་པའི་
གང་ཟག་ཡིན་ན། ཆོས་ཐམས་ཅད་བདེན་མེད་དུ་ཚད་མས་ངེས་པའི་གང་
ཟག་ཡིན་དགོས་པའི་ཕྱིར་ཏེ། ཏིང་ངེ་འཛིན་རྒྱལ་པོའི་མདོ་ལས། དངོས་པོ་
གཅིག་ནི་བསམ་བྱས་ན། །དེ་དག་ཐམས་ཅད་གོམས་འགྱུར་ཏེ། །ཞེས་དང་།
བཞི་བརྒྱ་པར། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡི་དངོས་
ཀུན་དེ་བཞིན་ཉིད་དུ་མཐོང་། །ཞེས་དང་། དངོས་པོ་གཅིག་གི་རྟ་པོ་གང་།
.
.
.
.
.
· 138 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ་ནི་ཀུན་གྱི་རྟ་པོ་ཡིན། །ཞེས་གསུངས་པའི་ཕྱིར། ཞེས་ཟེར་ན། སྐྱོན་
མེད་དེ། ལུང་དེ་དག་གི་དོན་ནི་གཞི་གྲུབ་པ་གཅིག་གི་སྟེང་དུ། བདག་
མེད་ཚད་མས་ངེས་པ་ན་དེ་ལས་གཞན་པའི་ཆོས་རྣམས་ལ་བདེན་པར་ཡོད་་་
མེད་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་ནུས་པ་ལུང་དེའི་དོན་དུ་་
རྗེ་ཉིད་ཀྱིས་གསུངས་པའི་ཕྱིར། ལམ་རིམ་ལས། འདི་དག་དཔེར་ལེན་པ་
ནི་གཟུགས་སྒྲ་ལ་སོགས་པའི་ཆོས་གཞན་རྣམས་ལས་འདི་རྣམས་རང་བཞིན་་
གྱིས་མེད་པར་རྟོགས་སླ་བའི་རྒྱུ་མཚན་གྱིས་ཡིན་ལ་འདི་རྣམས་ལ་ངོ་བོ་ཉིད་་
ཀྱིས་གྲུབ་པའི་རང་བཞིན་གྱིས་སྟོང་པར་ནི་ཡུལ་བདེན་པར་གྲུབ་ན་རང་གི་་་
གནས་ཚུལ་གང་ཡིན་པ་དེ་ལས་རྣམ་པ་གཞན་དུ་བློ་ལ་འཆར་དུ་མི་རུང་བས་
དེ་གཉིས་ལ་འགལ་བ་བསྟན་ནས་བསྒྲུབ་པ་ཡིན་ནོ། །འཇིག་རྟེན་ན་བརྫུན་
པར་གྲགས་པའི་དཔེ་འདི་རྣམས་ཐོག་མར་རང་བཞིན་གྱིས་མེད་པར་རྟོགས་་
སུ་བཅུག་ནས། དེ་ནས་འཇིག་རྟེན་ན་བརྫུན་པར་མ་གྲགས་པའི་ཆོས་གཞན་
རྣམས་རང་བཞིན་གྱིས་མེད་པར་རྟོགས་པ་བསྐྱེད་དགོས་ཤིང༌། དེ་གཉིས་
ལ་སྔ་ཕྱི་རིམ་པ་དགོས་པས་ཆོས་གཅིག་གི་སྟོང་ཉིད་རྟོགས་པ་ན་ཆོས་གཞན་་
ཐམས་ཅད་ཀྱི་སྟོང་ཉིད་རྟོགས་དགོས་པ་མ་ཡིན་གྱི། ཆོས་གཞན་བདེན་པར་
ཡོད་མེད་བློ་ཁ་ཕྱོགས་པ་ན་རྟོགས་ནུས་པའི་དོན་ནོ། །ཞེས་གསུངས་པའི་ཕྱིར།
ཁ་ཅིག །ཊིཀ་ཆེན་ལས། དཔེར་ན། རྡུལ་ཕྲན་ཆ་མེད་ཀྱིས་བསགས་པའི་
རགས་པ་དང༌། ཞེས་སོགས་ཀྱི་དོན་དུ་བསམས་ནས་སེམས་ཙམ་པས་རྡུལ་
ཕྲན་ཆ་མེད་ཀྱིས་བསགས་པའི་རགས་པ་དང་དེ་( ༦༥ ན）འཛིན་པའི་ཚད་མ་་་
རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པ་དང༌། རྟོགས་
ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་ནུས་པར་གསུངས་པའི་
མདོ་དེ་ངེས་དོན་གྱི་མདོར་ཁས་ལེན་ཞེས་ཟེར་ན། སེམས་ཙམ་པས་རྡུལ་ཕྲན་
ཆ་མེད་ཀྱིས་བསགས་པའི་རགས་པ་དང་དེ་འཛིན་པའི་ཚད་མ་རྫས་གཞན་་་་
， 139 •



པཎ་ཆེན་བདེ་ལེགས་ཉི་མས་མཛད།
གྱིས་སྟོང་པའི་སྟོང་ཉིད་དེ་ཆོས་ཀྱི་བདག་མེད་ཕྲ་མོར་ཁས་ལེན་པར་ཐལ།
དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། དེས་རྡུལ་ཕྲན་ཆ་མེད་ཀྱིས་
བསགས་པའི་རགས་པ་ཁས་མི་ལེན་པའི་ཕྱིར་ཏེ། དེས་རྡུལ་ཕྲན་ཆ་མེད་ཁས་
མི་ལེན་པའི་ཕྱིར། དེས་རྡུལ་ཁས་མི་ལེན་པའི་ཕྱིར། ཁ་ཅིག །ལུང་དེའི་དོན་དུ་
བྱས་ནས། སེམས་ཙམ་པའི་ལྟ་བ་ཁོ་ན་ལ་བརྟེན་ནས་ཐེག་ཆེན་གྱི་སྦྱོར་ལམ་
ཐོབ་ནུས་ཏེ། སེམས་ཙམ་པར་གྱུར་པའི་བྱང་སེམས་སྦྱོར་ལམ་པ་ཡོད་པའི་
ཕྱིར་ཏེ། བྱེ་བྲག་སྨྲ་བར་གྱུར་པའི་བྱང་སེམས་སྦྱོར་ལམ་པ་ཡོད་པའི་ཕྱིར་ཏེ།
ཇོ་བོ་རྗེའི་མཁན་པོ་ཤི་ལ་རཀཱི་ཏ་དེ་ཕལ་ཆེན་སྡེ་པ་ཡིན་པའི་ཕྱིར་ཏེ། ལམ་
རིམ་ལས། ཕལ་ཆེན་སྡེ་པའི་གནས་བརྟན་འདུལ་བ་འཛིན་པ་ཆེན་པོ། ཤི་ལ་
རཀྵི་ཏ་ཞེས་བྱ་བ་ལ། ཞེས་གསུངས་པའི་ཕྱིར་ན་མ་ཁྱབ་སྟེ། ཕལ་ཆེན་སྡེ་པའི་
དགེ་སློང་ཡིན་ན་ཕལ་ཆེན་སྡེ་པ་ཡིན་དགོས་པར་ཐལ། ཤི་ལ་རཀྴི་ཏ་དེ་ཕལ་
ཆེན་སྡེ་པ་ཡིན་པའི་ཕྱིར། འདོད་ན། དཔལ་ལྡན་ཨ་ཏི་ཤ་ཆོས་ཅན། དེར་ཐལ།
དེའི་ཕྱིར། འདོད་ན། དེ་ཆོས་ཅན། ཉན་ཐོས་སྡེ་པ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། དབུ་མ་པ་ཡིན་པའི་ཕྱིར། གཞན་ཡང་། ཐམས་ཅད་
ཡོད་སྨྲའི་དགེ་སློང་ཡིན་ན། ཐམས་ཅད་ཡོད་སྨྲའི་སྡེ་པ་ཡིན་དགོས་པར་ཐལ་
ཕལ་ཆེན་སྡེ་པའི་དགེ་སློང་ཡིན་ན། ཕལ་ཆེན་སྡེ་པ་ཡིན་དགོས་པའི་ཕྱིར་
རྟགས་ཁས། འདོད་ན། སློབ་དཔོན་ཡོན་ཏན་འོད་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། མདོ་རྩ་བའི་མཛད་བྱང་ལས། ཐམས་ཅད་ཡོད་པར་སྨྲ་
བའི་འདུལ་བ་འཛིན་པ་ཆེན་པོ། སློབ་དཔོན་ཡོན་ཏན་འོད་ཅེས་བྱ་བ། ཞེས་
སོགས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་ཉིད་ལས། ས་གསུམ་
བརྙེས་( ༦༥ བ）པ་ཞེས་གསུངས་པའི་ཕྱིར། གོང་དུ་ཊིཀ་ཆེན་ལས། མངོན་པ་
གཉིས་ནས་བཤད་པའི་ཉོན་མོངས་སྤངས་པས་འཁོར་བ་ལས་གྲོལ་བ་ཐོབ་་་་
བས་མ་ཁྱབ་པར་བཤད་པ་ལ། ཁོ་ན་རེ། དེ་མི་འཐད་དེ། མངོན་པ་གཉིས་
:140 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ནས་བཤད་པའི་ཉོན་མོངས་སྤངས་ན་ཉོན་མོངས་སྤངས་པས་ཁྱབ་པའི་ཕྱིར་་
ཏེ། མངོན་པ་ནས་བཤད་པའི་ཉོན་མོངས་སྤངས་ན་ཉོན་མོངས་སྤངས་པས་
ཁྱབ་པའི་ཕྱིར་ན་མ་ཁྱབ། དེར་ཐལ། མངོན་པའི་སྡེ་སྣོད་ནས་བཤད་པའི་
ཉོན་མོངས་སྤངས་ན་ཉོན་མོངས་སྤངས་པས་ཁྱབ་པའི་ཕྱིར། མངོན་པའི་སྡེ་
སྣོད་ནས་བཤད་པའི་ཐར་པ་ཐོབ་ན་ཐར་པ་ཐོབ་པས་ཁྱབ་པའི་ཕྱིར། དེ་ནས་
བཤད་པའི་ཀུན་མཁྱེན་ཐོབ་ན་ཀུན་མཁྱེན་ཐོབ་པས་ཁྱབ་པའི་ཕྱིར་ཏེ། མདོ་
སྡེའི་སྡེ་སྣོད་ནས་བཤད་པའི་ཀུན་མཁྱེན་ཐོབ་ན་ཀུན་མཁྱེན་ཐོབ་པས་ཁྱབ་་་
པའི་ཕྱིར། མ་གྲུབ་ན། སྡེ་སྣོད་གསུམ་གྱིས་བསྡུས་པའི་སངས་རྒྱས་ཀྱི་བཀའ་
ཚད་ལྡན་གཅིག་མེད་པར་ཐལ། མངོན་པའི་སྡེ་སྣོད་ནས་བཤད་པའི་ཀུན་
མཁྱེན་གྱིས་ཀུན་མཁྱེན་གྱི་གོ་མི་ཆོད་པའི་ཕྱིར། ཞེས་ཟེར་ན། མངོན་པ་
ནས་བཤད་པའི་སྒྲིབ་པ་ཡིན་ན། མངོན་པ་གཉིས་ནས་བཤད་པའི་སྒྲིབ་པ་
ཡིན་པས་ཁྱབ་པར་ཐལ། མངོན་པ་གཉིས་ནས་བཤད་པའི་ཉོན་མོངས་སྤངས་
ན་ཉོན་མོངས་སྤངས་པས་ཁྱབ་པ་གང་ཞིག །མངོན་པ་གཉིས་ནས་བཤད་
པའི་ཉོན་མོངས་སྤངས་ན་ཉོན་མོངས་སྤངས་པས་ཁྱབ་པའི་ཁྱབ་པ་ཡོད་པའི་
ཕྱིར། རྟགས་ཁས། འདོད་ན། བདེན་འཛིན་ཆོས་ཅན། དེར་ཐལ་དེའི་ཕྱིར།
རྟགས་གྲུབ་སྟེ། ཤེར་ཕྱིན་གྱི་མདོ་ལས་བདེན་འཛིན་སྒྲིབ་པར་བཤད་པའི་
ཕྱིར། འདོད་ན། མངོན་པ་གཉིས་ནས་བདེན་འཛིན་སྒྲིབ་པར་བཤད་པར་
ཐལ། འདོད་པའི་ཕྱིར། འདོད་མི་ནུས་ཏེ། མངོན་པ་གཉིས་སུ་དངོས་པོ་
བདེན་གྲུབ་ཏུ་བཤད་པའི་ཕྱིར། ཁ་ཅིག །མངོན་པ་གཉིས་ནས་སངས་རྒྱས་སུ་
བཤད་ན་སངས་རྒྱས་མ་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པའི་རྒྱུད་ཀྱི་
ལམ་བདེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། མངོན་པ་མཛོད་
ནས་དེ་སངས་རྒྱས་སུ་བཤད་པའི་ཕྱིར་ཏེ། དེ་ལས་སངས་རྒྱས་དཀོན་མཆོག་
ཏུ་བཤད་པའི་ཕྱིར་ཏེ། མཛོད་ལས། གང་ཞིག་གསུམ་ལ་སྐྱབས་འགྲོ་བ། །
• 1 4 } •



པཎ་ཆེན་བདེ་ལེགས་ཉི་མས་མཛད།
( ༦༦ན）སངས་རྒྱས་དགེ་འདུན་བྱེད་པའི་ཆོས། །མི་སློབ་པ་དང་གཉིས་ཀ་
དང༌། །མྱ་ངན་འདས་ལ་སྐྱབས་སུ་མཆི། །ཞེས་གསུངས་པའི་ཕྱིར། ཁ་ཅིག
མངོན་པ་གཉིས་ནས་དགྲ་བཅོམ་པར་བཤད་ན་གང་ཟག་ཡིན་པས་ཁྱབ་ཟེར་
ན། བདེན་གྲུབ་ཏུ་གྱུར་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ་
དེའི་ཕྱིར། རྟགས་གྲུབ་སྟེ། མངོན་པ་གཉིས་ནས་ཉན་ཐོས་དགྲ་བཅོམ་པ་
བདེན་གྲུབ་ཏུ་བཤད་པའི་ཕྱིར་ཏེ། སེམས་ཙམ་པ་དང་བྱེ་བྲག་ཏུ་སྨྲ་བ་གཉིས་
ཀས་ཉན་ཐོས་དགྲ་བཅོམ་པ་བདེན་གྲུབ་ཏུ་ཁས་ལེན་པའི་ཕྱིར། འདོད་ན། དེ
ཆོས་ཅན། ཡོད་པར་ཐལ། གང་ཟག་ཡིན་པའི་ཕྱིར། ཁ་ཅིག །མངོན་པ་
གཉིས་ནས་བཤད་པའི་སངས་རྒྱས་སུ་བཤད་ན། རང་ཉིད་མངོན་པ་གཉིས་
ནས་སངས་རྒྱས་སུ་བཤད་པས་ཁྱབ་ཟེར་ན། རང་ཉིད་མངོན་པ་གཉིས་ནས་
བཤད་པའི་ཡོད་པ་ཡིན་པར་ཐལ། མངོན་པ་གཉིས་ནས་རང་ཉིད་ཡོད་པར་
བཤད་པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དམ་བཅའ་
འཐད་པའི་ཕྱིར། འདོད་ན། སྟོང་ཉིད་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། མངོན་པ་གཉིས་ནས་བཤད་པའི་སྟོང་ཉིད་ཡོད་པའི་ཕྱིར་ཏེ། མངོན་
པ་མཛོད་ནས་བཤད་པའི་སྟོང་ཉིད་ཡོད་པའི་ཕྱིར་ཏེ། བྱེ་བྲག་སྨྲ་བའི་ལུགས།
ཀྱི་སྟོང་ཉིད་ཡོད་པའི་ཕྱིར་ཏེ། རྩ་བར་འདོད་ན། སྟོང་ཉིད་དེ་མངོན་པ་
གཉིས་ནས་བཤད་པར་ཐལ། འདོད་པའི་ཕྱིར། འདོད་ན། སྟོང་ཉིད་ཆོས་ཅན་
མངོན་པ་གཉིས་ཀྱི་བརྗོད་བྱ་ཡིན་པར་ཐལ། འདོད་པའི་ཕྱིར། འདོད་ན་
སྟོང་ཉིད་རྟོགས་པའི་མངོན་པ་གོང་འོག་གཉིས་ཀྱི་ཆེད་དུ་བྱ་བའི་གདུལ་བྱ་་
ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་རྟོགས་པའི་
དངོས་སྨྲ་བ་མེད་པའི་ཕྱིར། ཡང་ཁོ་ན་རེ། མངོན་པ་གཉིས་ནས་བཤད་པའི་
དགྲ་བཅོམ་ཡང་ཡིན་དགྲ་བཅོམ་པ་མ་ཡིན་པ་ཡང་ཡིན་པའི་གཞི་མཐུན་་་་
ཡོད་པར་ཐལ། མངོན་པ་གཉིས་ནས་བཤད་པའི་དགྲ་བཅོམ་པ་ཡིན་ན་དགྲ་
，142 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བཅོམ་པ་ཡིན་པས་མ་ཁྱབ་པའི་ཕྱིར། རྟགས་ཁས། འདོད་ན། མངོན་པ་
གཉིས་ནས་བཤད་པའི་གང་ཟག་གི་བདག་མེད་རྟོགས་ཟིན་གོམས་པར་བྱས་་
པས་མངོན་པ་གཉིས་ནས་བཤད་པའི་ཉོན་( ༦༦བ）མོངས་མངོན་གྱུར་ཙམ་་་་
སྤངས་པའི་གང་ཟག་དེ་དེ་འདྲ་བའི་གཞི་མཐུན་ཡིན་པར་ཐལ། དེ་འདྲ་བའི་
གཞི་མཐུན་ཡོད་པའི་ཕྱིར། འདོད་ན། དེ་ཆོས་ཅན། མངོན་པ་གཉིས་ནས་
བཤད་པའི་དགྲ་བཅོམ་མ་ཡིན་པར་ཐལ། མངོན་པ་གཉིས་ནས་བཤད་པའི་
དགྲ་བཅོམ་པ་མ་ཡིན་པའི་གང་ཟག་ཡིན་པའི་ཕྱིར་ཏེ། མངོན་པ་གཉིས་ནས་
བཤད་པར་གྱུར་པའི་དགྲ་བཅོམ་པ་མ་ཡིན་པའི་གང་ཟག་ཡིན་པའི་ཕྱིར།
མངོན་པ་གཉིས་ནས་བཤད་པ་གང་ཞིག །དགྲ་བཅོམ་པ་མ་ཡིན་པར་གྱུར་
པའི་གང་ཟག་ཡིན་པའི་ཕྱིར་ན་མ་ཁྱབ། ཁ་ཅིག །མངོན་པ་གཉིས་ནས་བཤད་
པའི་དགྲ་བཅོམ་ཡིན་ན་དགྲ་བཅོམ་མ་ཡིན་པས་ཁྱབ་ཟེར་ན། སྟོན་པ་ཤཱཀྱ་
ཐུབ་པ་ཆོས་ཅན། དེར་ཐལ་དེའི་ཕྱིར། མངོན་པ་གཉིས་ནས་བཤད་པའི་ཉོན་
སྒྲིབ་སྤངས་པའི་གང་ཟག་ཡིན་པའི་ཕྱིར་ཏེ། མངོན་པ་གཉིས་ནས་བཤད་
པའི་ཉོན་སྒྲིབ་ཡོད་པ་གང་ཞིག །སྒྲིབ་པ་མཐའ་དག་སྤངས་པའི་གང་ཟག་
ཡིན་པའི་ཕྱིར། ཁ་ཅིག །རྣལ་འབྱོར་མངོན་སུམ་གྱི་ས་མཚམས་སྦྱོར་ལམ་ནས་
འཇོག་ཟེར་བ་མི་འཐད་དེ། དེ་ཐོབ་པའི་ཚོགས་ལམ་པ་ཡོད་པའི་ཕྱིར་ཏེ། དེ་
ཁོ་ན་ཉིད་ཀྱི་ལྟ་བ་མ་རྟོགས་ཀྱང་། མངོན་པ་གཉིས་ནས་བཤད་པའི་བདེན་
གཞི་མངོན་སུམ་དུ་རྟོགས་པའི་གང་ཟག་ཡོད་པ་གང་ཞིག །སྦྱོར་ལམ་པ་ཡིན་
ན་དེ་ཁོ་ན་ཉིད་རྟོགས་པས་ཁྱབ་པའི་ཕྱིར། ཁ་ཅིག་གང་ཟག་གི་བདག་མེད་
རྟོགས་ན་ཆོས་ཀྱི་བདག་མེད་རྟོགས་པས་ཁྱབ་སྟེ། གང་ཟག་བདེན་མེད་དུ་
རྟོགས་ན་ཕུང་པོ་བདེན་མེད་དུ་རྟོགས་པས་ཁྱབ་པའི་ཕྱིར། ཊིཀ་ཆེན་ལས།
ཕུང་པོ་བདེན་མེད་དུ་མ་རྟོགས་ན། གང་ཟག་བདེན་མེད་དུ་མི་རྟོགས་ལ་དེ་
ལྟར་ན་གང་ཟག་གི་བདག་མེད་མི་རྟོགས། ཞེས་གསུངས་པའི་ཕྱིར་ན་མ་ཁྱབ།
• I 43 •



པཎ་ཆེན་བདེ་ལེགས་ཉི་མས་མཛད། །
ཉན་རང་དགྲ་བཅོམ་པས་ཕུང་པོ་བདེན་མེད་དུ་མ་རྟོགས་ན། དེས་གང་ཟག་
བདེན་མེད་དུ་མ་རྟོགས་དགོས་ཞེས་པའི་དོན་ཡིན་པའི་ཕྱིར། ཁ་ཅིག །ཕུང་པོ་
རང་བཞིན་གྱིས་མེད་པར་རྟོགས་ནུས་པའི་གང་ཟག་ཡིན་ན། ཕུང་པོ་རང་
བཞིན་གྱིས་མེད་པར་རྟོགས་པའི་གང་ཟག་ཡིན་པས་ཁྱབ་ཟེར་ན། གང་ཟག་
གི་བདག་མེད་རྟོགས་པའི་གང་ཟག་ཡིན་( ༦༧ན)ན། ཆོས་ཀྱི་བདག་མེད་
རྟོགས་པའི་གང་ཟག་ཡིན་དགོས་པར་ཐལ། གང་ཟག་རང་བཞིན་གྱིས་མེད་
པར་རྟོགས་པའི་གང་ཟག་ཡིན་ན། ཕུང་པོ་རང་བཞིན་གྱིས་མེད་པར་རྟོགས་
པའི་གང་ཟག་ཡིན་དགོས་པའི་ཕྱིར། མ་གྲུབ་ན་སོང་། གང་ཟག་རང་བཞིན་
གྱིས་མེད་པར་རྟོགས་ནས་ཕུང་པོ་རང་བཞིན་གྱིས་མེད་པར་མ་རྟོགས་པའི་་་་
གང་ཟག་གཅིག་ཡོད་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཆོས་ཅན།
ཕུང་པོ་རང་བཞིན་གྱིས་མེད་པར་རྟོགས་པའི་གང་ཟག་ཡིན་པར་ཐལ། དེར་
རྟོགས་ནུས་པའི་གང་ཟག་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེས་
གཞན་ལ་ལྟོས་མེད་དུ་ཕུང་པོ་རང་བཞིན་གྱིས་མེད་པར་ངེས་པའི་ངེས་ཤེས་་་
འདྲེན་ནུས་པའི་ཕྱིར་ཏེ། དེ་ལྟར་ཡང་། ལམ་རིམ་ལས། གལ་ཏེ་གང་ཟག་
རང་བཞིན་གྱིས་མེད་པར་རྟོགས་པའི་བློ་དེ་ཉིད་ཀྱིས་ཕུང་པོ་རང་བཞིན་་་་་་་
གྱིས་མེད་པར་རྟོགས་པ་ཡིན་ན། བདག་མེད་གཉིས་རྟོགས་པའི་བློ་གཅིག་ཏུ་
འགྱུར་བའི་སྐྱོན་ཡོད་དེ། ཆོས་དང་གང་ཟག་གཉིས་སོ་སོ་བ་ཡིན་པ་བཞིན་
དུ་དེ་གཉིས་རང་བཞིན་གྱིས་མེད་པར་རྟོགས་པའི་བློ་གཉིས་ཀྱང་སོ་སོ་བ་་་་་
ཡིན་ཏེ། དཔེར་ན། བུམ་པ་དང་ཀ་བ་མི་རྟག་པར་རྟོགས་པའི་བློ་བཞིན་ནོ། །
གང་ཟག་རང་བཞིན་གྱིས་མེད་པར་རྟོགས་པའི་བློ་དེ་ཉིད་ཀྱིས་ཕུང་པོ་རང་
བཞིན་གྱིས་མེད་པར་མ་རྟོགས་ན་གང་ཟག་གི་བདག་མེད་རྟོགས་པའི་ཚེ་་་་་
ཕུང་པོ་རང་བཞིན་གྱིས་མེད་པར་ཇི་ལྟར་རྟོགས་ཤེ་ན། དྲི་བ་དང་པོ་ཁས་མི་
ལེན་པས་དྲི་བ་འོག་མ་བཤད་པར་བྱའོ། །གང་ཟག་རང་བཞིན་གྱིས་མེད་པར་
• ] 44 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
རྟོགས་པའི་བློ་དེ་ཉིད་ཀྱིས་ཕུང་པོ་རང་བཞིན་གྱིས་མེད་དོ་སྙམ་དུ་མི་འཛིན་་
ཡང་བློ་དེས་གཞན་ལ་ལྟོས་མེད་དུ་ཕུང་པོ་རང་བཞིན་གྱིས་མེད་པར་ངེས་་་་་
པའི་ངེས་ཤེས་འདྲེན་ནུས་པས་ཕུང་པོ་ལ་རང་བཞིན་གྱིས་སྒྲོ་འདོགས་པའི་་་་
སྒྲོ་འདོགས་གཅོད་ནུས་པ་ཡིན་ནོ། །དེའི་ཕྱིར་གང་ཟག་རང་བཞིན་གྱིས་མེད་
པར་རྟོགས་པའི་ཚེ་ཕུང་པོ་རང་བཞིན་གྱིས་མེད་པར་རྟོགས་གསུངས་སོ། །
ཞེས་གསུངས་པའི་ཕྱིར། ཡང་སྤྱོད་འཇུག་གི་ལུང་དོན་བཤད་པའི་ཚེ། ཁ་
ཅིག །བདེན་བཞི་མི་རྟག་ལ་སོགས་པ་བཅུ་དྲུག་མངོན་སུམ་དུ་( ༦༧བ）རྟོགས་
ཟིན་གོམས་པར་བྱས་པས་འཁོར་བ་ལས་གྲོལ་བ་ཐོབ་མི་ནུས་ཞེས་ཟེར་བ་མི་་
འཐད་དེ། དེ་ལྟར་ནུས་པར་ཐལ། འགོག་བདེན་མངོན་སུམ་དུ་རྟོགས་ཟིན་
གོམས་པར་བྱས་པས་འཁོར་བ་ལས་གྲོལ་བ་ཐོབ་ནུས་པའི་ཕྱིར་ཏེ། འགོག་
བདེན་དོན་དམ་པ་ཡིན་པའི་ཕྱིར། ཁ་ཅིག །བདེན་བཞི་མི་རྟག་ལ་སོགས་བཅུ་
དྲུག་ལ་ཕྲ་རགས་གཉིས་གཉིས་སུ་ཡོད་དེ། མངོན་པ་གཉིས་ནས་བཤད་པའི་
བདེན་བཞི་མི་རྟག་ལ་སོགས་བཅུ་དྲུག་པོ་དེ་རགས་པའི་བདེན་བཞི་མི་རྟག་་་
ལ་སོགས་བཅུ་དྲུག་ཏུ་འཇོག་པའི་ཕྱིར། ཞེས་ཟེར། འགོག་བདེན་ལ་ཕྲ་རགས་
གཉིས་སུ་བྱེད་རིགས་པར་ཐལ། བདེན་བཞི་མི་རྟག་ལ་སོགས་བཅུ་དྲུག་ལ་དེ་
ལྟར་བྱེད་རིགས་པའི་ཕྱིར། འདོད་ན། མངོན་པ་གཉིས་ནས་བཤད་པའི་གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་་་
འགོག་བདེན་ཡིན་པར་ཐལ། རགས་པའི་འགོག་བདེན་འགོག་བདེན་ཡིན་
པའི་ཕྱིར། རྟགས་ཁས། འདོད་ན། མངོན་པ་གཉིས་ནས་བཤད་པའི་གང་ཟག་
རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་་་
པར་བྱས་པ་ལ་བརྟེན་ནས་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་་་་་
པའི་རྟོག་པ་སྤངས་པའི་སྤངས་པ་དེ་འགོག་བདེན་ཡིན་པར་ཐལ། འདོད་
པའི་ཕྱིར། འདོད་ན། དེ་འདྲའི་ལམ་དེ་ལམ་བདེན་ཡིན་པར་ཐལ། འདོད་
• 145 •



པཎ་ཆེན་བདེ་ལེགས་ཉི་མས་མཛད།
པའི་ཕྱིར། འདོད་མི་ནུས་ཏེ། དེ་རྒྱུད་ལྡན་གྱི་སོ་སྐྱེ་ཡོད་པའི་ཕྱིར། གཞན་
ཡང་། སྡུག་བདེན་གྱི་ཁྱད་ཆོས་སུ་གྱུར་པའི་མི་རྟག་པ་ལ་ཕྲ་རགས་གཉིས་སུ་
འབྱེད་རིགས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མངོན་
པ་གཉིས་ནས་བཤད་པའི་སྡུག་བདེན་གྱི་ཁྱད་ཆོས་སུ་གྱུར་པའི་མི་རྟག་པ་་་་་
རགས་པའི་མི་རྟག་པ་དང་། བདག་འཛིན་གྱིས་བསྐྱེད་པའི་སྡུག་བདེན་གྱི་
ཁྱད་ཆོས་སུ་གྱུར་པའི་མི་རྟག་པ་དེ་ཕྲ་བའི་མི་རྟག་པ་ཡིན་པའི་ཁྱད་པར་་་་་
འཐད་པར་ཐལ་ལོ། །འདོད་མི་ནུས་ཏེ། དེ་གཉིས་ཀ་ཕྲ་བའི་མི་རྟག་པར་
མཚུངས་པའི་ཕྱིར། རྟགས་སླ། ཡང་ཁ་ཅིག །ཐེག་ཆེན་འཕགས་པ་དང་ཐེག་
དམན་འཕགས་པ་གཉིས་ལ་ཆོས་ཀྱི་བདག་མེད་རྫོགས་པར་རྟོགས་མ་རྟོགས་་
ཀྱི་ཁྱད་པར་ཡོད་ཟེར་བ་མི་འཐད་དེ། ཐེག་དམན་སློབ་པ་( ༦༨ན） འཕགས་
པས་ཆོས་ཀྱི་བདག་མེད་རྫོགས་པར་རྟོགས་ཤིང་། ཆོས་ཀྱི་བདག་འཛིན་
རྫོགས་པར་སྤོང་བར་བྱེད་ལ། ཐེག་དམན་མི་སློབ་པ་རྣམས་ཀྱིས་ཆོས་ཀྱི་
བདག་འཛིན་རྫོགས་པར་སྤངས་པའི་ཕྱིར། དེས་ཆོས་ཀྱི་བདག་འཛིན་ཟད་
པར་སྤངས་པའི་ཕྱིར། གཞན་ཡང་། ཐེག་དམན་སློབ་པ་འཕགས་པས་ཆོས་ཀྱི་
བདག་མེད་རྫོགས་པར་རྟོགས་པར་ཐལ། དེས་གཟུགས་བདེན་མེད་དུ་རྫོགས་
པར་རྟོགས་པའི་ཕྱིར། དེས་གཟུགས་བདེན་མེད་དུ་མངོན་སུམ་དུ་རྟོགས་པའི་
ཕྱིར། ལོག་རྟོག་པ་ཁ་ཅིག །ཊཱིཀ་ཆེན་ལས། ཐེག་ཆེན་འཕགས་པས་ཆོས་ཀྱི་
བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་པ་དང་།
ཐེག་དམན་འཕགས་པས་ཆོས་ཀྱི་བདག་མེད་རིགས་པ་མདོར་བསྡུས་ཙམ་་་་་
གྱིས་རྟོགས་པར་བཤད་པ་མི་འཐད་དེ། དེ་ལྟར་ཐེག་ཆེན་པ་རྣམས་དབང་པོ་
བརྟུལ་ལ། ཐེག་དམན་འཕགས་པ་རྣམས་དབང་པོ་རྣོ་བར་ཐལ། དེ་གཉིས་ཀྱི་
རྟོགས་བྱའི་སྟོང་ཉིད་ལ་ཕྲ་རགས་ཀྱི་ཁྱད་པར་མེད་པ་གང་ཞིག །ཐེག་ཆེན་
གྱིས་རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོང་ཉིད་རྟོགས། ཐེག་
，1 46 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དམན་གྱིས་རིགས་པ་མདོར་བསྡུས་ཙམ་གྱིས་དེ་རྟོགས་པའི་ཕྱིར་ན། མ་ཁྱབ་
སྟེ། འཕགས་པ་ལས་སོ་སྐྱེ་དབང་པོ་རྣོ་བར་ཐལ། རྟགས་དང་པོ་ཁྱོད་རང་གི་
དེ་གང་ཞིག །འཕགས་པས་སྟོང་ཉིད་མངོན་སུམ་དུ་རྟོགས་དགོས། སོ་སྐྱེས་དེ་
དོན་སྤྱིའི་ཚུལ་གྱིས་རྟོགས་པའི་ཕྱིར། ཁྱབ་པ་ཁས། ཁོ་ན་རེ། དེ་མི་མཚུངས་ཏེ།
སོ་སྐྱེའི་རྒྱུད་ཀྱི་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་དེ་ལས་འཕགས་་་
པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་བློ་དེ་ཁྱད་པར་དུ་ཡོད་པའི་་
ཕྱིར་ན། འོ་ན། ཁྱོད་ཀྱི་དེ་ལ་ཡང་ཁྱབ་པ་མེད་དེ། ཐེག་དམན་གྱི་རྒྱུད་ཀྱི་
རིགས་པ་མདོར་བསྡུས་ཙམ་གྱིས་ཆོས་ཀྱི་བདག་མེད་རྟོགས་པའི་བློ་དེ་ལས།
ཐེག་ཆེན་གྱི་རྒྱུད་ཀྱི་རིགས་པའི་རྣམ་གྲངས་མཐའ་ཡས་པའི་སྒོ་ནས་ཆོས་ཀྱི་་་
བདག་མེད་རྟོགས་པའི་བློ་དེ་ཁྱད་པར་དུ་འཕགས་པའི་ཕྱིར། ཁོ་ན་རེ། དེ་
རྟགས་མ་གྲུབ་སྟེ། ཐེག་ཆེན་འཕགས་པ་དང་ཐེག་དམན་འཕགས་པ་གཉིས་
ཀྱི་རྟོགས་བྱའི་སྟོང་ཉིད་ལ་ཕྲ་རགས་ཀྱི་ཁྱད་པར་མེད་པ་(༦༨ བ)གང་ཞིག །
དེ་གཉིས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་བློ་དེ་གཉིས་ཀས་་་་་
སྟོང་ཉིད་མངོན་སུམ་དུ་རྟོགས་པར་མཚུངས་པའི་ཕྱིར་ན་མ་ཁྱབ་སྟེ། དེ་་་
གཉིས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་བློ་དེ་གཉིས་ཀྱི་སྟོང་
ཉིད་མངོན་སུམ་དུ་རྟོགས་པར་མཚུངས་ཀྱང་། བློ་དེ་གཉིས་ལ་སྒྲིབ་པ་སྤོང་བ་
ལ་ནུས་པ་ཆེ་ཆུང་གི་ཁྱད་པར་ཡོད་པའི་ཕྱིར། བྱས་པ་ལ། ཁོ་ན་རེ། ཐེག་ཆེན་
གྱི་གང་ཟག་དང་ཐེག་དམན་གྱི་གང་ཟག་གཉིས་ལ་སྒྲིབ་པ་སྤོང་བའི་ནུས་པ་་
ཆེ་ཆུང་གི་ཁྱད་པར་ཡང་ཁྱོད་ལྟར་ན་མི་འཐད་པར་ཐལ། ཐེག་ཆེན་གྱི་གང་
ཟག་གིས་བདེན་འཛིན་སྤོང་བ་ལ་བསྐལ་ཆེན་གྲངས་མེད་གཉིས་སུ་ཚོགས་་་་
གསོག་དགོས། བརྩོན་འགྲུས་ཤིན་ཏུ་འབར་བའི་ཐེག་དམན་གྱི་གང་ཟག་གིས་
ཚེ་གསུམ་ལ་བདེན་འཛིན་སྤོང་ནུས་པའི་ཕྱིར། ཞེས་ཟེར་ན། འོ་ན་བྱང་སེམས་
ཚོགས་ལམ་པ་ལས་ཉན་ཐོས་ཚོགས་ལམ་པ་སྒྲིབ་པ་སྤོང་བ་ལ་ནུས་པ་ཆེ་བར་
• 147 •



པཎ་ཆེན་བདེ་ལེགས་ཉི་མས་མཛད།
ཐལ། བྱང་སེམས་ཚོགས་ལམ་པས་ཉོན་སྒྲིབ་སྤོང་བ་ལ་བསྐལ་ཆེན་གྲངས་
མེད་གཅིག་ཚོགས་གསོག་དགོས། བརྩོན་འགྲུས་ཤིན་ཏུ་འབར་བའི་ཉན་ཐོས་ ་
ཚོགས་ལམ་པས་དེ་ཚེ་གསུམ་ལ་སྤོང་ནུས་པའི་ཕྱིར། འཁོར་གསུམ། ཁྱབ་པ་ ་
ཁས། དང་པོ་གྲུབ་སྟེ། བྱང་སེམས་ཀྱི་ཉོན་སྒྲིབ་སྤངས་པའི་ས་མཚམས་ས་དང་
པོ་ཐོབ་ནས་འཇོག་པ་གང་ཞིག །བྱང་སེམས་ཚོགས་ལམ་པས་ས་དང་པོ་ཐོབ་
པ་ལ་བསྐལ་ཆེན་གྲངས་མེད་གཅིག་ཏུ་ཚོགས་གསོག་དགོས་པའི་ཕྱིར། དང་
པོ་སོང་། ཁོ་ན་རེ། སྐྱོན་མེད་དེ། བྱང་སེམས་ཀྱིས་ཉོན་སྒྲིབ་སྤོང་ཕྱིར་དུ་
བསྐལ་པ་གྲངས་མེད་གཅིག་ཏུ་ཚོགས་བསགས་པ་དེ་སྐྱོན་མ་ཡིན་ཞིང་ཡོན་་་་
ཏན་ཡིན་པའི་ཕྱིར་ན། ངེད་ཀྱི་དེ་ལ་ཡང་རིགས་པ་དེས་མཚུངས་སོ།། །།
ཅ༢ ས་གཉིས་པ་དྲི་མ་མེད་པ་བཤད་པ།
༈ དེ་རྣམས་ཀྱི་ནང་ནས། དེ་ཚུལ་ཕུན་ཚོགས་ཡོན་ཏན་དག་ལྡན་ཕྱིར། །
ཞེས་སོགས་ཀྱིས་ས་གཉིས་པ་དྲི་མ་མེད་པ་འཆད་ན་འཆད་ཚུལ་དེ་ཇི་ལྟ་བུ་་་་
ཞེ་ན། འདི་ལ་ཡང་ས་འདིར་ཚུལ་ཁྲིམས་དག་པ་བསྟན་པར་ཚུལ་ཁྲིམས་ཀྱི་
བསྔགས་པ་བརྗོད་པ། ཚུལ་ཁྲིམས་ཀྱི་མི་མཐུན་ཕྱོགས་དང་མ་འདྲེས་པའི་
དཔེ་བཤད་པ། ཚུལ་ཁྲིམས་ཀྱི་ཕར་ཕྱིན་གྱི་དབྱེ་བ་བཤད་པ། སའི་ཡོན་ཏན་
བརྗོད་པའི་སྒོ་ནས་མཇུག་བསྡུ་བ་དང་ལྔ་ལས། དང་པོ་དེ་སྟོན་པ་ལ། དེ་ཚུལ་
ཕུན་ཚོགས་ཡོན་ཏན་དག་ལྡན་ཕྱིར། །ཞེས་པ་ནས། གཉིས་བློའི་རྒྱུ་བ་ཡང་
（༦༩ན）དག་བྲལ་བར་འགྱུར། །ཞེས་པའི་བར་གསུངས། གཉིས་པ་དེ་འཆད་པ་
ལ། སྦྱིན་པས་ལོངས་སྤྱོད་དག་ནི་འགྲོ་ངན་ནའང་། །ཞེས་པ་ནས། མངོན་
མཐོའི་རྒྱུ་ནི་ཚུལ་ཁྲིམས་ལས་གཞན་མེད། །ཅེས་པའི་བར་གསུངས། གསུམ་པ་
དེ་འཆད་པ་ལ། ཇི་ལྟར་རྒྱ་མཚོ་རོ་དང་ལྷན་ཅིག་དང་། །ཞེས་སོགས་ཤོ་ལོ་ཀ་
གཅིག་གསུངས། བཞི་པ་དེ་འཆད་པ་ལ། གང་གིས་གང་ཞིག་གང་ལ་སྤོང་བྱེད་
ད--
• 1 48，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ། །ཞེས་སོགས་རྐང་པ་བཞི་གསུངས། ལྔ་པ་དེ་འཆད་པ་ལ། རྒྱལ་སྲས་ཟླ་
བ་ལས་བྱུང་སྲིད་མིན་སྲིད་པ་ཡི། །ཞེས་པ་ནས། འགྲོ་བའི་ཡིད་ཀྱི་གདུང་བ་
སེལ་བར་བྱེད་པའང་ཡིན། །ཞེས་པའི་བར་གསུངས། དེ་དག་གི་ནང་ནས། དེ་
ཚུལ་ཕུན་ཚོགས་ཡོན་ཏན་དག་ལྡན་ཕྱིར། །ཞེས་སོགས་ཀྱི་སྐབས་སུ། བྱང་
སེམས་ས་གཉིས་པ་བ་ཆོས་ཅན། རྨི་ལམ་གྱི་གནས་སྐབས་སུ་ཡང་འཆལ་ཚུལ་
གྱི་དྲི་མ་སྤངས་པ་ཡིན་ཏེ། འཇིག་རྟེན་ལས་འདས་པའི་ཚུལ་ཁྲིམས་ཕུན་སུམ་
ཚོགས་པའི་ཡོན་ཏན་ཡོངས་སུ་དག་པ་དང་ལྡན་པའི་བྱང་སེམས་འཕགས་པ་
ཡིན་པའི་ཕྱིར། གལ་ཏེ་དེ་ནི་ཁྲིམས་དག་རང་བཞིན་ལྟ། །ཞེས་སོགས་ཀྱི་
སྐབས་སུ། བྱང་སེམས་ས་གཉིས་པ་བ་ཆོས་ཅན། འཇིག་རྟེན་ལས་འདས་
པའི་ཚུལ་ཁྲིམས་ཀྱི་ཕར་ཕྱིན་དག་པ་ལ་གནས་པའི་སེམས་དཔའ་ཡིན་ཏེ།
ཚུལ་ཁྲིམས་ཀྱི་འཁོར་གསུམ་རང་བཞིན་མེད་པར་མངོན་སུམ་དུ་རྟོགས་པའི་་
སེམས་དཔའ་ཡིན་པའི་ཕྱིར། ཁྱབ་སྟེ། གལ་ཏེ་ཚུལ་ཁྲིམས་ཀྱི་འཁོར་གསུམ་
རང་བཞིན་གྱིས་གྲུབ་པར་ལྟ་བའི་གང་ཟག་ཡིན་ན། གང་ཟག་དེ་ནི་འཇིག་
རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་ཆེས་ཡོངས་སུ་དག་པར་མི་་་་་
འགྱུར་བའི་ཕྱིར། ཁ་ཅིག །ཚུལ་ཁྲིམས་ཀྱི་འཁོར་གསུམ་རང་བཞིན་གྱིས་གྲུབ་
པར་ལྟ་བའི་གང་ཟག་ཡིན་ན། ཚུལ་ཁྲིམས་རྣམ་དག་དང་མི་ལྡན་པས་ཁྱབ་
ཟེར་ན། དངོས་སྨྲ་བར་གྱུར་པའི་དགེ་སློང་རྣམ་དག་ཆོས་ཅན། དེར་ཐལ།
དེའི་ཕྱིར། དེ་དེར་ཐལ། དེ་ཡོད་པའི་ཕྱིར། འདོད་མི་ནུས་ཏེ། སོ་ཐར་གྱི་ཚུལ་
ཁྲིམས་རྣམ་དག་དང་ལྡན་པའི་གང་ཟག་ཡིན་པའི་ཕྱིར་ཏེ། དགེ་སློང་རྣམ་
དག་ཡིན་པའི་ཕྱིར། ཁ་ཅིག །དེ་ཡིན་ན་བྱང་སེམས་ཀྱི་ཚུལ་ཁྲིམས་ཆེས་ཡོངས་
སུ་( ༦༩ བ）མ་དག་པ་ཞེས་པའི་སྒྲས་བརྗོད་རུང་ཡིན་པས་ཁྱབ་ཟེར་ན། སེམས་
ཙམ་པར་གྱུར་པའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། དེ་ཡོད་པའི་ཕྱིར། འདོད་མི་ནུས་ཏེ། བྱང་ཆུབ་སེམས་དཔའ་
，149 .



པཎ་ཆེན་བདེ་ལེགས་ཉི་མས་མཛད།
ཡིན་པའི་ཕྱིར། །
ཅ༣ ས་གསུམ་པ་འོད་བྱེད་པ་བཤད་པ།
༈ ཤེས་བྱའི་བུད་ཤིང་མ་ལུས་སྲེག་པའི་མེ། །ཞེས་སོགས་ཀྱིས་ས་གསུམ་པ་
འོད་བྱེད་པ་འཆད་ན་འཆད་ཚུལ་དེ་གང་ཞེ་ན། ཁྱད་གཞི་སའི་ངེས་ཚིག །
ཁྱད་ཆོས་སའི་ཡོན་ཏན། ཕར་ཕྱིན་དང་པོ་གསུམ་གྱི་ཁྱད་ཆོས། སའི་ཡོན་
ཏན་བརྗོད་པའི་སྒོ་ནས་མཇུག་བསྡུ་བ་དང་བཞི་ལས། དང་པོ་དེ་འཆད་པ་
ལ། ཤེས་བྱའི་བུད་ཤིང་མ་ལུས་སྲེག་པའི་མེ། །ཞེས་སོགས་རྐང་པ་བཞི་
གསུངས། གཉིས་པ་དེ་འཆད་པ་ལ་ཡང་། ས་འདིར་བཟོད་པ་ལྷག་པར་བསྟེན་
པ། བཟོད་པ་གཞན་ཇི་ལྟར་བསྟེན་པའི་ཚུལ། བཟོད་པ་ལྡན་མི་ལྡན་གྱིས་དབྱེ་
བ། ས་འདིར་འབྱུང་བའི་ཡོན་ཏན་གཞན་བསྟན་པ་དང་བཞི་ལས། དང་པོ་དེ་
སྟོན་པ་ལ། གལ་ཏེ་གནས་མིན་འཁྱུགས་པ་འགའ་ཡིས་དེའི། །ཞེས་པ་ནས།
མཐོང་བ་དེས་ཀྱང་དེ་ཡི་བཟོད་པར་འགྱུར། །ཞེས་པའི་བར་གསུངས། གཉིས་
པ་དེ་སྟོན་པ་ལ། གནོད་པ་བྱས་པས་གལ་ཏེ་དེར་བཀོན་ན། །ཞེས་པ་ནས།
བསྔགས་པའི་བཟོད་པ་རྟག་ཏུ་མྱུར་བསྟེན་བྱ། །ཞེས་པའི་བར་གསུངས།
གསུམ་པ་དེ་སྟོན་པ་ལ། རྫོགས་སངས་རྒྱས་ཀྱི་བྱང་ཆུབ་ཕྱིར་བསྔོས་ཀྱང་། །
ཞེས་སོགས་རྐང་པ་བཞི་གསུངས། བཞི་པ་དེ་སྟོན་པ་ལ། ས་དེར་རྒྱལ་སྲས་
བསམ་གཏན་མངོན་ཤེས་དང་། །ཞེས་སོགས་རྐང་པ་བཞི་གསུངས། གསུམ་པ་
དེ་འཆད་པ་ལ། སྦྱིན་སོགས་ཆོས་གསུམ་དེ་དག་ཕལ་མོ་ཆེར། །ཞེས་སོགས་
རྐང་པ་བཞི་གསུངས། བཞི་པ་དེ་སྟོན་པ་ལ། རྒྱལ་བའི་སྲས་པོ་ཉི་མ་ལ་གནས་
འོད་བྱེད་འདིའི།ཞེས་སོགས་རྐང་པ་བཞི་གསུངས། །
དེ་རྣམས་ཀྱི་ནང་ནས། ༈ ཤེས་བྱའི་བུད་ཤིང་མ་ལུས་སྲེག་པའི་མེ། །ཞེས་
སོགས་ཀྱི་སྐབས་སུ། སྒྲིབ་གཉིས་སོ་སོའི་མཚན་ཉིད། དེ་གཉིས་སྤོང་བ་དང་
• 150 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྤངས་པའི་ས་མཚམས་བཤད་པ། དེ་ཉིད་རྒལ་ལན་གྱིས་གཏན་ལ་ཕབ་པའོ། །
དང་པོ་ནི་སྒྲིབ་པ་གང་ཞིག །གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་
ཀྱི་རིགས་སུ་གནས་པ་དེ། ཉོན་སྒྲིབ་ཀྱི་མཚན་ཉིད། དེ་གང་ཞིག །གཙོ་བོར་
ཐམས་ཅད་( ༧༠ ན）མཁྱེན་པ་ཐོབ་པ་ལ་བར་གཅོད་བྱེད་ཀྱི་སྒྲིབ་པའི་རིགས་་་
སུ་གནས་པ། ཤེས་སྒྲིབ་ཀྱི་མཚན་ཉིད། ཉོན་སྒྲིབ་ལ་དབྱེ་ན་དེ་ཀུན་བརྟགས་
དང་། དེ་ལྷན་སྐྱེས་གཉིས་ལས། གྲུབ་མཐས་རྒྱུད་བསླད་པའི་དབང་གིས་བྱུང་
བའི་ཉོན་མོངས་པ་མཚུངས་ལྡན་དང་བཅས་པའམ། དེས་བསྐྱེད་པའི་ས་བོན་
གང་རུང་གིས་བསྡུས་པ་དང་པོའི་མཚན་ཉིད། དེ་ལ་དབྱེ་ན་ཉོན་སྒྲིབ་ཀུན་
བརྟགས་མངོན་འགྱུར་བ་དང༌། དེའི་ས་བོན་གྱི་ཆ་གཉིས་ཡོད། གྲུབ་མཐས་
བསླད་པའི་དབང་གིས་བྱུང་བ་མ་ཡིན་པའི་རང་རྒྱུ་ཐོག་མ་མེད་པའི་བག་་་་་
ཆགས་ཙམ་ལས་བྱུང་བའི་ཉོན་མོངས་པ་མཚུངས་ལྡན་དང་བཅས་པའམ།
དེས་བསྐྱེད་པའི་ས་བོན་གང་རུང་གིས་བསྡུས་པ་དེ། ཉོན་སྒྲིབ་ལྷན་སྐྱེས་ཀྱི་
མཚན་ཉིད། དེ་ལ་དབྱེ་ན། ཉོན་སྒྲིབ་ལྷན་སྐྱེས་མངོན་གྱུར་བ་དང༌། དེ་ལྷན་
སྐྱེས་ཀྱི་ས་བོན་ཆ་གཉིས་ཡོད། ཤེས་སྒྲིབ་དེ་ལ་དབྱེ་ན་མངོན་གྱུར་བ་དང་།
དེའི་ས་བོན་གྱི་ཆ་གཉིས་ཡོད། ཡུལ་རང་གི་མཚན་ཉིད་ཀྱིས་གྲུབ་པར་སྣང་
བའི་གཉིས་སྣང་འཁྲུལ་པའི་ཆ་གང་ཞིག །བདེན་འཛིན་མ་ལུས་པར་སྤངས་
པའི་འཕགས་པ་སློབ་པའི་རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ།
དང་པོའི་མཚན་ཉིད། མཚན་གཞི་ནི་འཇུག་ཤེས་དྲུག་ལ་ཡུལ་རང་གི་མཚན་
ཉིད་ཀྱིས་གྲུབ་པར་སྣང་བའི་བདེན་སྣང་ལྟ་བུ། རང་རྒྱུ་ཉོན་མོངས་པས་
བཞག་ཅིང༌། རང་འབྲས་གཉིས་སྣང་འཁྲུལ་བའི་ཉེར་ལེན་དུ་གྱུར་པའི་བག་
ཆགས་གང་ཞིག །བདེན་འཛིན་མ་ལུས་པར་སྤངས་པའི་འཕགས་པ་སློབ་པའི་
རྒྱུད་ལ་འབྱུང་བའི་སྒྲིབ་པའི་རིགས་སུ་གནས་པ་གཉིས་པའི་མཚན་ཉིད།
མཚན་གཞི་ནི། བདེན་སྣང་གི་བག་ཆགས་ལྟ་བུ། དེས་ན་ཤེས་སྒྲིབ་ལ་ཀུན་
，151 .



པཎ་ཆེན་བདེ་ལེགས་ཉི་མས་མཛད།
བརྟགས་དང་ལྷན་སྐྱེས་གཉིས་སུ་མི་འབྱེད་དེ། ཤེས་སྒྲིབ་ཀུན་བརྟགས་མེད་
པའི་ཕྱིར་ཏེ། མཐོང་སྤངས་ཤེས་སྒྲིབ་མེད་པའི་ཕྱིར་ཏེ། ཊཱིཀ་ཆེན་ལས། ཉོན་
མོངས་མ་ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་
གསུམ་གྱི་གནས་སྐབས་སུ་སྤོང་ངོ༌། །ཞེས་གསུངས་པའི་ཕྱིར། འོ་ན། ཉན་ཐོས་
དགྲ་བཅོམ་པའི་རྟོག་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་་་
མེད་ལམ་གྱི་ངོས་སྐལ་གྱི་སྤང་བྱར་གྱུར་པའི་སྒྲིབ་པ་( ༧༠ བ)གཉིས་གང་ཡང་
མེད་པས། དེ་ལྟ་བུའི་བར་ཆད་མེད་ལམ་ཡང་མེད་པར་ཐལ་ལོ། །ཞེ་ན་ཡང་
འདོད་པ་ཁོ་ན་སྟེ། ཉན་ཐོས་དགྲ་བཅོམ་གྱི་རྟོག་པ་སྔོན་དུ་སོང་བའི་བྱང་
སེམས་ཀྱི་མཐོང་ལམ་བར་ཆད་མེད་ལམ་དང་། རྣམ་གྲོལ་ལམ་གྱི་རྣམ་གཞག་
ཁས་མི་ལེན་པའི་ཕྱིར། འོན་ཀྱང༌། དེ་ལྟ་བུའི་བྱང་སེམས་དེས་མཉམ་བཞག་
ཏུ་ཡེ་ཤེས་ཀྱི་ཚོགས་དང༌། རྗེས་ཐོབ་ཏུ་བསོད་ནམས་ཀྱི་ཚོགས་གསོག་པར་
བྱེད་པ་ཡིན་ནོ། །ཊཱིཀ་ཆེན་ལས། སྒོམ་སྤངས་ཉོན་མོངས་ལྷན་སྐྱེས་ཆེ་འབྲིང་
དྲུག་ས་གཉིས་པ་ནས་ས་བདུན་པའི་བར་གྱི་སྤོང་བ་ནི་ས་འདིའི་སྤང་བྱ་ལ་་་
དགོངས་སོ། །ཞེས་པའི་དོན་ནི། ས་དང་པོའི་སྐད་ཅིག་ཐ་མར་སྐྱེས་པའི་བར་
ཆད་མེད་ལམ་དེས། སྒོམ་སྤངས་ཉོན་མོངས་ཆེན་པོའི་ཆེན་པོའི་རགས་པའི་
དངོས་གཉེན་བྱེད། ས་བདུན་པའི་དཀྱིལ་སྟོད་ཀྱི་བར་ཆད་མེད་ལམ་དེས།
ཐེག་ཆེན་གྱི་སྒོམ་སྤངས་ཉོན་མོངས་འབྲིང་གི་ཆུང་ངུའི་དངོས་གཉེན་བྱེད།
ས་བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་དེས་ཐེག་ཆེན་་་
གྱི་སྒོམ་སྤངས་ཉོན་མོངས་ཆུང་ངུ་སྐོར་གསུམ་གའི་དངོས་གཉེན་བྱེད་པ་དེ།
དེའི་དོན་ཡིན་ཞིང་། རྒྱས་པར་ནི་ས་ནས་སར་འཕོ་ཚུལ་སོགས་གོང་དུ་བཤད་
པ་ལས་ཤེས་དགོས་སོ། །གཉིས་པ་སྒྲིབ་གཉིས་སྤོང་བ་དང་སྤངས་པའི་ས་
མཚམས་བཞག་ཏུ་ཡོད་དེ། ཐེག་དམན་གྱི་དབང་དུ་བྱས་ན་ཐེག་དམན་གྱི་
མཐོང་ལམ་ནས་ཉོན་སྒྲིབ་སྤོང་བའི་མགོ་རྩོམ་ཞིང་། ཐེག་དམན་དགྲ་བཅོམ་
，152 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐོབ་པ་དང་ཉོན་སྒྲིབ་སྤངས་པ་དུས་མཉམ། ཐེག་ཆེན་གྱི་དབང་དུ་བྱས་ན།
ཐེག་ཆེན་གྱི་མཐོང་ལམ་ནས་ཉོན་སྒྲིབ་སྤོང་བའི་མགོ་རྩོམ་ཞིང་། ས་བརྒྱད་པ་
ཐོབ་པ་དང་ཉོན་སྒྲིབ་སྤངས་པ་དུས་མཉམ། ས་བརྒྱད་པ་ནས་ཤེས་སྒྲིབ་སྤོང་
བའི་མགོ་རྩོམ་ཞིང་། རྣམ་མཁྱེན་ཐོབ་པ་དང་ཤེས་སྒྲིབ་སྤངས་པ་དུས་མཉམ་
པ་ཡིན་ནོ། །གསུམ་པ་དེ་ཉིད་བརྒལ་ལན་གྱིས་གཏན་ལ་འབེབས་པ་ལ་ཁ་
ཅིག །དམན་ལམ་སྔོན་དུ་མ་སོང་བའི་ས་གསུམ་པའི་བར་ཆད་མེད་ལམ་གྱི་
ངོས་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་དེ། དམན་ལམ་སྔོན་
དུ་མ་སོང་བའི་ས་གསུམ་པའི་གནས་སྐབས་སུ་ཤེས་སྒྲིབ་ཀྱི་བུད་ཤིང་མ་ལུས་་
པར་སྲེག་པའི་ཡེ་ཤེས་ཀྱི་མེ་འོད་ཀྱི་སྣང་བ་( ༧༡ ན） འབྱུང་བའི་ཕྱིར། ཟེར་ན།
དམན་ལམ་སྔོན་དུ་མ་སོང་བའི་ས་གསུམ་པའི་བར་ཆད་མེད་ལམ་ཆོས་ཅན།
ཁྱོད་ཀྱིས་ཉོན་སྒྲིབ་མ་ལུས་པར་སྤངས་པར་ཐལ། ཁྱོད་རང་གི་ངོས་སྐལ་གྱི་
སྤང་བྱའི་གཙོ་བོར་གྱུར་པའི་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་་་
ཡིན་པའི་ཕྱིར། རྟགས་དོན་གྱི་དངོས་འགལ། ཁྱབ་སྟེ། ཊིཀ་ཆེན་ལས། ཉོན་
མོངས་མ་ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་
གསུམ་གྱི་གནས་སྐབས་སུ་སྤོང་ངོ༌། །ཞེས་གསུངས་པའི་ཕྱིར། བྱས་པ་ལ་
མཁས་པ་ཁ་ཅིག །དམན་ལམ་སྔོན་དུ་མ་སོང་བའི་ས་གསུམ་པའི་བར་ཆད་
མེད་ལམ་གྱི་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པར་་་་་
ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་
ལམ་གྱི་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར་ཏེ།
དེའི་དེར་གྱུར་པའི་སྒྲིབ་པ་ཡོད། དེའི་དེར་གྱུར་པའི་ཉོན་སྒྲིབ་མེད་པའི་ཕྱིར།
རྟགས་དང་པོ་གྲུབ་སྟེ། ཁྱོད་བར་ཆད་མེད་ལམ་ཡིན་པའི་ཕྱིར། ཞེས་གསུངས།
འདིའི་ལན་ལ་མཁས་པ་ཁ་ཅིག །དེའི་ངོས་སྐལ་གྱི་སྤང་བྱའི་གཙོ་བོར་གྱུར་
པའི་ཉོན་སྒྲིབ་ཡོད་ཅེས་གསུངས། དེ་ལ་ཁ་ཅིག །དམན་ལམ་སྔོན་དུ་མ་སོང་
• 153 .



པཎ་ཆེན་བདེ་ལེགས་ཉི་མས་མཛད།
བའི་བྱང་སེམས་མཐོང་ལམ་པ་དེས། ཉོན་སྒྲིབ་སྤང་བྱའི་གཙོ་བོར་བྱེད་པར་
ཐལ། དམ་བཅའ་དེ་འཐད་པའི་ཕྱིར། ཞེས་ཟེར་བ་ལ། འདོད་ལན་འདེབས།
ཞེས་གསུངས་པ་མི་འཐད་དེ། དེ་ཆོས་ཅན། ཁྱོད་རང་རྒྱུད་ཀྱི་ཉོན་མོངས་
གཞན་དོན་བྱེད་པའི་ཡན་ལག་ཏུ་སྒྱུར་བའི་གང་ཟག་མ་ཡིན་པར་ཐལ། ཁྱོད་
རང་རྒྱུད་ཀྱི་ཉོན་མོངས་སྤང་བྱའི་གཙོ་བོར་བྱེད་པའི་གང་ཟག་ཡིན་པའི་་་་་་
ཕྱིར་ཏེ། ཁྱོད་ཉོན་མོངས་སྤང་བྱའི་གཙོ་བོར་བྱེད་པའི་གང་ཟག་ཡིན་པའི་
ཕྱིར། རྟགས་ཁས། གོང་དུ་འདོད་ན། རང་རྒྱུད་ཀྱི་ཉོན་མོངས་གཞན་དོན་
བྱེད་པའི་ཡན་ལག་ཏུ་སྒྱུར་བའི་རྒྱལ་སྲས་འཕགས་པ་གཅིག་མེད་པར་ཐལ་་ ་
ལོ། །བྱས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་མཐོང་
ལམ་པ་ཆོས་ཅན། ཁྱོད་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་
ཀྱིས་བདེན་འཛིན་སྤང་བྱའི་གཙོ་བོར་བྱེད་པ་གང་ཞིག །བདེན་འཛིན་ཉོན་
སྒྲིབ་ཡིན་པའི་ཕྱིར། དང་པོ་མ་གྲུབ་ན་དེ་( ༧༡ བ）ཆོས་ཅན། དེར་ཐལ། ཁྱོད་
ཀྱིས་བདེན་འཛིན་མ་སྤངས་པ་གང་ཞིག །ཁྱོད་ཀྱིས་བདེན་མེད་བསྒོམ་བྱའི་
གཙོ་བོར་བྱེད་པའི་ཕྱིར། ཟེར་ན། འདིར་མ་ཁྱབ། ཡང་ཁོ་ན་རེ། དམན་
ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་དེས། བདེན་འཛིན་སྤང་
བྱའི་གཙོ་བོར་བྱེད་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་ས་
བདུན་པ་བ་དེས། བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན།
དེ་ཆོས་ཅན། ཁྱོད་ཀྱིས་བདེན་འཛིན་དེར་བྱེད་པར་ཐལ། ཁྱོད་ཀྱིས་བདེན་
འཛིན་གྱི་དངོས་གཉེན་གྱི་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་
ཕྱིར། མ་གྲུབ་ན་དེ་ཆོས་ཅན། དེར་ཐལ། ཁྱོད་ཀྱིས་བདེན་འཛིན་གྱི་དངོས་
གཉེན་དུ་གྱུར་པའི་ས་བདུན་པའི་བར་ཆད་མེད་ལམ་བསྒོམ་བྱའི་གཙོ་བོར་་་
བྱེད་པའི་ཕྱིར། ཟེར་ན། འདིར་མ་ཁྱབ། རྟགས་གྲུབ་སྟེ། བདེན་འཛིན་གྱི་
དངོས་གཉེན་དུ་གྱུར་པའི་ས་བདུན་པའི་བར་ཆད་མེད་ལམ་ཡོད་པའི་ཕྱིར།
· 154 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཞན་ཡང་། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་ཆོས་
ཅན། ཁྱོད་ཀྱིས་འཁོར་བའི་རྩ་བ་སྤང་བྱའི་གཙོ་བོར་དེར་ཐལ། ཁྱོད་ཀྱིས་
བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། ཁྱབ་པ་ཡོད་དེ།
བདེན་འཛིན་འཁོར་བའི་རྩ་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་
ཀྱིས་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན།
དེ་ཆོས་ཅན། ཁྱོད་གཞན་དོན་དུ་འཁོར་བར་སྐྱེ་བ་མི་ལེན་པར་ཐལ་ལོ། །
གཞན་ཡང་མཁས་པ་ཁ་རྒྱུད་བླ་དར་ཊིཀ །ཅིག་དམན་ལམ་སྔོན་དུ་མ་སོང་བའི་
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱའི་གཙོ་བོར་་
གྱུར་པའི་ཤེས་སྒྲིབ་ཡོད་པར་ཐལ། མཐོང་སྤངས་ཤེས་སྒྲིབ་ཡོད་པའི་ཕྱིར། མ་
གྲུབ་ན་དེར་ཐལ། གཟུགས་འཛིན་དབང་ཤེས་ལ་གཟུགས་བདེན་པར་སྣང་
བ་སྣང་བ་ལྟར་གྲུབ་པ་འཐད་སྙམ་དུ་འཛིན་པའི་བློ་ས་བོན་དང་བཅས་པ་་་་
མཐོང་སྤངས་ཤེས་སྒྲིབ་ཡིན་པའི་ཕྱིར། འདིའི་ལན་ལ་མཁས་པ་ཁ་ཅིག་སྟོང་
ཐུན། གཟུགས་འཛིན་དབང་ཤེས་ལ། གཟུགས་བདེན་པར་སྣང་བ་སྣང་བ་ལྟར་
དུ་གྲུབ་པ་འཐད་སྙམ་དུ་འཛིན་པའི་བློ་ཆོས་ཅན། ཁྱོད་མཐོང་སྤངས་ཤེས་
སྒྲིབ་མ་ཡིན་པར་ཐལ། ཁྱོད་ཉོན་སྒྲིབ་ཡིན་པའི་ཕྱིར། མ་གྲུབ་ན། དེ་ཆོས་ཅན།
ཁྱོད་དེར་ཐལ། ཁྱོད་བདེན་འཛིན་ཡིན་པའི་ཕྱིར་ཏེ། ཁྱོད་གཟུགས་བདེན་
གྲུབ་ཏུ་འཛིན་པའི་བློ་ཡིན་པའི་ཕྱིར་ཏེ། ཆོས་ཅན་དེའི་( ༧༢ ན）ཕྱིར། ཞེས་
གསུངས། མཁས་པ་ཁ་ཐོས་བསམ་གླིང༌། ཅིག་མཐོང་སྤངས་ཤེས་སྒྲིབ་ཡོད་པར་
ཐལ། མཐོང་སྤངས་སུ་གྱུར་པའི་ཤེས་སྒྲིབ་ཡོད་པའི་ཕྱིར། དེར་ཐལ། མཐོང་
སྤུངས་སུ་གྱུར་པའི་ཐོགས་པའི་སྒྲིབ་པ་ཡོད་པའི་ཕྱིར། དེར་ཐལ། བྱང་སེམས་
མཐོང་ལམ་པ་དེ་རང་གི་ངོས་སྐལ་གྱི་ཐོགས་པའི་སྒྲིབ་པ་ལས་གྲོལ་བའི་ཕྱིར་་
ཏེ། དེ་ཆགས་ཐོགས་དམན་གསུམ་གྱི་སྒྲིབ་པ་ཅི་རིགས་ལས་གྲོལ་བའི་ཕྱིར་ཏེ།
དེ་གྲོལ་བའི་ཡོན་ཏན་དང་ལྡན་པའི་ཕྱིར། མ་གྲུབ་ན། དེ་དེར་ཐལ། རྒྱུད་བླ་
•155.



པཎ་ཆེན་བདེ་ལེགས་ཉི་མས་མཛད།
མ་ལས། ཇི་ལྟ་ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་ལྡན་
ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དག་ལྡན་ཉིད། །ཅེས་གསུངས་
པའི་ཕྱིར། ཞེས་གསུངས་ན། མ་ཁྱབ་སྟེ། བྱང་སེམས་མཐོང་ལམ་པ་དེ་སྤྱིར་
བྱང་སེམས་ཀྱི་དགེ་འདུན་དཀོན་མཆོག་ཡིན་ཀྱང༌། གཞུང་དེའི་སྐབས་ནས་
དངོས་སུ་བསྟན་པའི་དགེ་འདུན་དཀོན་མཆོག་མ་ཡིན་པའི་ཕྱིར་ཏེ། དེའི་
སྐབས་ནས་དངོས་སུ་བསྟན་པའི་དགེ་འདུན་དཀོན་མཆོག་ཡིན་ན། དག་ས་
ལ་གནས་པའི་སེམས་དཔའ་ཡིན་དགོས་པའི་ཕྱིར། དེ་ཉིད་ལས། འཕགས་པ་
ཕྱིར་མི་ལྡོག་པའི་ཚོགས། །ལུས་ཅན་རྣམས་ཀྱི་སྐྱབས་ཡིན་ནོ། །ཞེས་གསུངས་
པའི་ཕྱིར། དེས་ན། རང་འགྲེལ་ལས། མཐོང་སྤངས་ཤེས་སྒྲིབ་མེད་བྱས་པ་ལ།
ཁ་ཅིག་གོ་བོ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་
གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་གཙོ་བོར་གྱུར་་་་་
པའི་སྒྲིབ་པ་མེད་པར་ཐལ། དེར་གྱུར་པའི་ཉོན་སྒྲིབ་ཀྱང་མེད། དེར་གྱུར་པའི་
ཤེས་སྒྲིབ་ཀྱང་མེད་པའི་ཕྱིར། དང་པོ་སླ། ཕྱི་མ་གྲུབ་སྟེ། མཐོང་སྤངས་ཤེས་
སྒྲིབ་མེད་པའི་ཕྱིར། རྟགས་ཁས། རྩ་བར་འདོད་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་་་
མེད་པར་ཐལ། འདོད་པའི་ཕྱིར། འདོད་ན། དེ་འདྲ་བའི་ཐེག་ཆེན་གྱི་མཐོང་
ལམ་རྣམ་གྲོལ་ལམ་མེད་པར་ཐལ། འདོད་པའི་ཕྱིར། འདོད་ན། དེ་འདྲ་བའི་
ཐེག་ཆེན་གྱི་མཐོང་ལམ་མཉམ་བཞག་ཡེ་ཤེས་མེད་པར་ཐལ། དེ་འདྲ་བའི་
ཐེག་ཆེན་གྱི་མཐོང་ལམ་རྣམ་གྲོལ་ལམ་ཡང་མེད། དེ་འདྲ་བའི་བར་ཆད་མེད་
ལམ་ཡང་མེད་པའི་ཕྱིར། （ ༧༢ བ）ཟེར་ན། འདིར་མ་ཁྱབ་བོ། །འདིའི་ལན་ལ་
མཁས་པ་ཁ་ཅིག་མཁས་གྲུབ་རྗེ། རྩ་བར་མ་ཁྱབ་སྟེ། དེའི་ངོས་སྐལ་གྱི་སྤང་བྱའི་
གཙོ་བོར་གྱུར་པའི་སྙོམས་འཇུག་གི་སྒྲིབ་པ་ཡོད་པའི་ཕྱིར་ཏེ། རྗེས་ཐོབ་ཏུ་
ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་དེ་དེ་
，156 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
ཡིན་པའི་ཕྱིར། ཞེས་གསུངས་ནས། སྙོམས་འཇུག་གི་སྒྲིབ་པ་ཡིན་ན། སྒྲིབ་པ་
ཡིན་དགོས་པར་ཐལ། དམ་བཅའ་དེ་འཐད་པའི་ཕྱིར། འདོད་ན། གཉིད་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། གཞན་ཡང་། སྒྲིབ་པ་ལ་
ཤེས་སྒྲིབ་དང་ཉོན་སྒྲིབ་གཉིས་སུ་གྲངས་མ་ངེས་པར་ཐལ། སྙོམས་འཇུག་གི་
སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར། རྟགས་ཁས། འདོད་ན། དབུས་
མཐའ་ལས། ཉོན་མོངས་པ་ཡི་སྒྲིབ་པ་དང༌། །ཤེས་བྱའི་སྒྲིབ་པའི་གཉིས་སུ་
འདོད། །དེར་ནི་སྒྲིབ་པ་ཐམས་ཅད་སྟེ། །དེ་ཟད་ནས་ནི་གྲོལ་བར་འདོད། །
ཅེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང་། སྙོམས་
འཇུག་གི་སྒྲིབ་པ་དེ་ལ། དེར་གྱུར་པའི་ཀུན་བརྟགས་དང་ལྷན་སྐྱེས་གཉིས་སུ་
འབྱེད་རིགས་པར་ཐལ། དེ་ལ་དེར་གྱུར་བའི་མཐོང་སྤངས་དང་བསྒོམ་སྤངས་
གཉིས་སུ་འབྱེད་རིགས་པའི་ཕྱིར། རྟགས་དོན་གྱི་དངོས། འདོད་མི་ནུས་ཏེ།
སྙོམས་འཇུག་གི་སྒྲིབ་པ་ཡིན་ན། ཀུན་བརྟགས་མ་ཡིན་དགོས་པའི་ཕྱིར་ཏེ། དེ་
ཡིན་ན་བློ་ལྷན་སྐྱེས་ཡིན་དགོས་པའི་ཕྱིར། རྟགས་བུད་དོ། །གཞན་ཡང་།
དམན་པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་འཇུག་གི་
སྒྲིབ་པ་དེའི་ཕྱིར། རྟགས་ཁས། འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་
རང་ཉིད་ཞི་བདེ་དོན་གཉེར་གྱི་བློ་ཆོས་ཅན། དེར་ཐལ་དེའི་ཕྱིར། རྟགས་གྲུབ་
སྟེ། དམན་པའི་སྒྲིབ་པའི་མཚན་གཞི་གཅིག་ཡོད་པའི་ཕྱིར། འདོད་མི་ནུས་ཏེ།
ཐར་ལམ་ཡིན་པའི་ཕྱིར། ཉན་ཐོས་ཀྱི་ཚོགས་ལམ་ཡིན་པའི་ཕྱིར། གཞན་ཡང་།
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་བསྒོམ་་་་་
ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་
ཡོད་པར་ཐལ། དེ་འདྲ་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་
ངོས་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་ཡོད་པའི་ཕྱིར་ཏེ། རྟགས་
ཁས། འདོད་མི་ནུས་ཏེ། དེའི་ངོས་སྐལ་གྱི་སྤང་བྱའི་གཙོ་བོར་གྱུར་པའི་ཉོན་
，157 .



པཎ་ཆེན་བདེ་ལེགས་ཉི་མས་མཛད།
( ༧༣ན）སྒྲིབ་ཀྱང་མེད། ཤེས་སྒྲིབ་ཀྱང་མེད། སྙོམས་འཇུག་གི་སྒྲིབ་པ་ཡང་མེད་
པའི་ཕྱིར་ཏེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་བར་དུ་
གཅོད་བྱེད་ཀྱི་སྒྲིབ་པ་དེ། དེའི་ངོས་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་
པ་མ་ཡིན། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་བར་དུ་
གཅོད་བྱེད་ཀྱི་སྒྲིབ་པ་དེ་ཡང་། དེ་མ་ཡིན་པའི་ཕྱིར། རྟགས་དང་པོ་མ་གྲུབ་ན་
དེ་ཆོས་ཅན། ཁྱོད་དེའི་ངོས་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་མ་
ཡིན་པར་ཐལ། ཁྱོད་དེ་འདྲ་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་
གྱི་ངོས་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་ཡིན་པའི་ཕྱིར། རྟགས་
ཁས། ཡང་ཁ་ཅིག །ས་དང་པོ་ནས་ས་གཉིས་པར་འཕོ་བ་ལ་བར་དུ་གཅོད་
བྱེད་ཀྱི་སྒྲིབ་པ་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་
ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་གཙོ་བོར་་་་་
གྱུར་པའི་སྒྲིབ་པ་ཡིན་པའི་ཕྱིར་ན། འོ་ན། ས་དང་པོ་ནས། ས་གཉིས་པར་
འཕོ་བ་ལ་དེ་ལྟར་བར་དུ་གཅོད་བྱེད་ཀྱི་སྒྲིབ་པའི་ས་བོན་དེ་སྤང་དགོས་པར་
ཐལ། དམ་བཅའ་དེ་རིགས་པའི་ཕྱིར། འདོད་ན། ཚོགས་ལམ་ནས། སྦྱོར་ལམ་
དུ་འཕོ་བ་ལ་དེ་ལྟར་བར་དུ་གཅོད་བྱེད་ཀྱི་སྒྲིབ་པའི་ས་བོན་དེ་སྤོང་དགོས་་་་
པར་ཐལ། འདོད་པའི་ཕྱིར། འདོད་ན། ཚོགས་ལམ་བར་ཆད་མེད་ལམ་ཡོད་
པར་ཐལ། ཡང་ཁ་ཅིག་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་དེ། དེའི་ངོས་སྐལ་གྱི་སྤང་བྱའི་གཙོ་བོར་གྱུར་
པའི་སྒྲིབ་པ་ཡིན་པའི་ཕྱིར་ན། ཤེར་ཕྱིན་གྱི་ཉམས་ལེན་ལྷག་པར་ཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་
སོང་བའི་ས་དྲུག་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་གཙོ་བོར་་
གྱུར་པའི་སྒྲིབ་པ་ཡིན་པར་ཐལ། སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་
ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་དེ། དེའི་རྟོགས་པ་སྔོན་དུ་སོང་བའི་
·158 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་གཙོ་་་་་
བོར་གྱུར་པའི་སྒྲིབ་པ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་ས་དྲུག་པའི་བར་ཆད་མེད་ལམ་་་
ལ་གནས་པའི་སེམས་དཔའ་ཆོས་ཅན། ཁྱོད་ཤེར་ཕྱིན་( ༧༣ བ）གྱི་ཉམས་་་་
ལེན་ལྷག་པར་ཐོབ་པ་ལ་གནས་པའི་སེམས་དཔའ་མ་ཡིན་པར་ཐལ། ཁྱོད་
ཤེར་ཕྱིན་གྱི་ཉམས་ལེན་ལྷག་པར་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་
དངོས་གཉེན་ལ་གནས་པའི་སེམས་དཔའ་ཡིན་པའི་ཕྱིར། འདོད་ན། དེ་ཆོས་
ཅན། ཁྱོད་དེ་ཡིན་པར་ཐལ། ཁྱོད་ས་དྲུག་པ་ལ་གནས་པའི་སེམས་དཔའ་ཡིན་
པའི་ཕྱིར། དེས་ན་རང་ལུགས་ལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་
སོང་བའི་ས་དང་པོ་ནས། ས་བདུན་པའི་བར་ལ་བར་ཆད་མེད་ལམ་དང་།
རྣམ་གྲོལ་ལམ་གྱི་རྣམ་གཞག་མི་བྱེད་དེ། དེ་ནས་དེའི་བར་ལ་ངོས་སྐལ་གྱི་
སྤང་བྱའི་སྒྲིབ་པའི་ས་བོན་གང་ཡང་སྤོང་རྒྱུ་མེད་པའི་ཕྱིར་ཏེ། ཉོན་སྒྲིབ་ནི་
མ་ལུས་པར་སྤངས་ཟིན། ཤེས་སྒྲིབ་ནི་སྤོང་མི་ནུས་པའི་ཕྱིར། དམན་ལམ་སྔོན་
དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་སྤང་བྱའི་གཙོ་
བོར་གྱུར་པའི་སྒྲིབ་པ་ཡོད་དེ། བདེན་འཛིན་ཀུན་བརྟགས་དེ་དེ་ཡིན་པའི་
ཕྱིར། བདེན་འཛིན་ཀུན་བརྟགས་དེ་དེའི་ངོས་སྐལ་གྱི་སྤང་བྱའི་གཙོ་བོར་
གྱུར་པའི་སྒྲིབ་པ་ཡིན་ཀྱང་། དེ་དེའི་སྤང་བྱའི་གཙོ་བོ་མ་ཡིན་ཏེ། དེ་ཉོན་
སྒྲིབ་ཡིན་པའི་ཕྱིར། ཡང་མཁས་པ་ཁ་ཅིག་མཛུ་ཊེ། ཐེག་ཆེན་གྱི་སྒོམ་
སྤངས་དེ་ལ་དགུ་ཡོད་དེ། ཆེན་པོ་སྐོར་གསུམ། འབྲིང་སྐོར་གསུམ། ཆུང་
ངུ་སྐོར་གསུམ་སྟེ་དགུར་ཡོད་པའི་ཕྱིར། ཐེག་ཆེན་གྱི་སྒོམ་སྤངས་ཉོན་མོངས་
ལ་ཆེན་པོ་སོགས་དགུའི་རྣམ་གཞག་མི་འཐད་དེ། ཐེག་ཆེན་གྱི་སྒོམ་སྤངས་
ཉོན་མོངས་ཆུང་ངུ་སྐོར་གསུམ་མེད་པའི་ཕྱིར། ཞེས་གསུངས། མཁས་པ་ཁ་
ཅིག་ལེགས་ཆོས། ཐེག་ཆེན་གྱི་སྒོམ་སྤངས་ཉོན་མོངས་ཆུང་ངུ་སྐོར་གསུམ་མེད་
• 153 •



པཎ་ཆེན་བདེ་ལེགས་ཉི་མས་མཛད།
ཀྱང་། ཐེག་ཆེན་གྱི་སྒོམ་སྤངས་ཉོན་མོངས་དེ་ལ་ཐེག་ཆེན་གྱི་སྒོམ་སྤངས་ཉོན་
མོངས་ཆེན་པོ་སྐོར་གསུམ། འབྲིང་སྐོར་གསུམ། ཐེག་ཆེན་གྱི་སྒོམ་སྤངས་ཉོན་
མོངས་ཆུང་ངུ་སྟེ་བདུན་དུ་ཡོད་དོ། །ཞེས་གསུངས། ལུགས་དང་པོ་ལ། དམན་
ལམ་སྔོན་དུ་མ་སོང་བའི་བྱང་སེམས་ས་བཅུ་པ་བ་ཆོས་ཅན། ཁྱོད་ཀྱིས་སྒོམ་
སྤངས་ཉོན་མོངས་ཆུང་ངུ་སྐོར་གསུམ་དེ་སྤངས་པར་ཐལ། སྒོམ་སྤངས་ཉོན་
མོངས་ཆུང་ངུ་སྐོར་གསུམ་ཡོད་པ་གང་ཞིག །ཁྱོད་ཀྱི་སྒོམ་སྤངས་ཉོན་མོངས་
མ་ལུས་པར་སྤངས་པའི་ཕྱིར། རྟགས་དང་པོ་གྲུབ་སྟེ། ཉན་ཐོས་ཀྱི་སྒོམ་སྤངས་
ཉོན་མོངས་ཆུང་ངུ་སྐོར་གསུམ་ཡོད་པའི་ཕྱིར་ཏེ། ཉན་ཐོས་( ༧༤ན） ཀྱི་སྒོམ་
ལམ་རྡོ་རྗེ་ལྟ་བུའི་ཏིང་འཛིན་གྱི་ངོས་སྐལ་གྱི་སྤང་བྱའི་གཙོ་བོར་གྱུར་པའི་་་་
སྒོམ་སྤངས་ཉོན་མོངས་ཡོད་པའི་ཕྱིར། རྟགས་གཉིས་པ་གྲུབ་སྟེ། དེས་ཉོན་
སྒྲིབ་མ་ལུས་པར་སྤངས་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་
ཀྱི་སྒོམ་སྤངས་ཉོན་མོངས་ཆུང་ངུ་སྐོར་གསུམ་གྱི་དངོས་གཉེན་བར་ཆད་མེད་
ལམ་ཐོབ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་སྒོམ་
སྤངས་ཉོན་མོངས་ཆུང་ངུ་སྐོར་གསུམ་གྱི་དངོས་གཉེན་དུ་གྱུར་པའི་ཐེག་ཆེན་
གྱི་སྒོམ་ལམ་བར་ཆད་མེད་ལམ་དེ་ཐོབ་པར་ཐལ། ཁྱོད་དམན་ལམ་སྔོན་དུ་མ་
སོང་བའི་གང་ཟག་གང་ཞིག །འདོད་པའི་ཕྱིར། འདོད་ན། ཐེག་ཆེན་གྱི་སྒོམ་
སྤངས་ཉོན་མོངས་ཆུང་ངུ་སྐོར་གསུམ་ཡོད་པར་ཐལ། སྒོམ་སྤངས་ཉོན་མོངས་
ཆུང་ངུ་སྐོར་གསུམ་གྱི་དངོས་གཉེན་དུ་གྱུར་པའི་ཐེག་ཆེན་གྱི་སྒོམ་ལམ་བར་་་
ཆད་མེད་ལམ་ཡོད་པའི་ཕྱིར། རྟགས་གསལ་ཁས། དེ་བཞིན་དུ་ལུགས་གཉིས་
པ་ལ་ཡང་སྐྱོན་རིགས་འགྲེ། གཞན་ཡང་། ཤེས་བྱ་ཆོས་ཅན། ཐེག་ཆེན་གྱི་སྒོམ་
སྤངས་ཉོན་མོངས་ཆུང་ངུ་སྐོར་གསུམ་ཡོད་པར་ཐལ། དེའི་དེ་འབྲིང་སྐོར་
གསུམ་ཡོད་པའི་ཕྱིར། དེར་ཐལ། ཊིཀ་ཆེན་ལས། སྒོམ་སྤངས་ཉོན་མོངས་ལྷན་
སྐྱེས་ཆེ་འབྲིང་དྲུག་ས་གཉིས་པ་ནས་བདུན་པའི་བར་གྱིས་སྤོང་བ་འདིའི་་་་་
· 16) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྤང་བྱ་ལ་དགོངས་སོ། །ཞེས་གསུངས་པའི་ཕྱིར། མཁས་པ་ཁ་ཅིག་སེ་ར་ཆོས་རྗེ།
ཐེག་དམན་གྱི་སྒོམ་སྤངས་ཉོན་མོངས་དེ་ལ་ཆེན་པོ་སྐོར་གསུམ་ནས། ཆུང་ངུ་
སྐོར་གསུམ་གྱི་བར་གྱི་དགུར་ཡོད་ལ། དེས་ན། ས་བརྒྱད་པའི་བར་ཆད་
མེད་ལམ་དང་པོ་དེ་ཐེག་ཆེན་གྱི་སྒོམ་སྤངས་ཉོན་མོངས་ཆུང་ངུའི་ཆེན་པོའི་་་
དངོས་གཉེན་དང༌། དེའི་བར་ཆད་མེད་ལམ་གཉིས་པ་དེ། དེའི་ཆུང་ངུའི་
འབྲིང་གི་དངོས་གཉེན་དང་། དེའི་བར་ཆད་མེད་ལམ་གསུམ་པ་དེ། དེའི་ཆུང་
ངུའི་ཆུང་ངུའི་དངོས་གཉེན་ཡིན་ཞེས་གསུངས། ཡང་མཁས་པ་ཁ་ཅིག །ས་
བརྒྱད་པའི་སྐད་ཅིག་དང་པོར་སྐྱེས་པའི་བར་ཆད་མེད་ལམ་དེ། ཐེག་ཆེན་གྱི་
སྒོམ་སྤངས་ཉོན་མོངས་ཆུང་ངུའི་དངོས་གཉེན་ཡིན་ཏེ། ཞེས་གསུངས་པ་མི་
འཐད་དེ། བདེན་འཛིན་མ་སྤངས་པར་ས་བརྒྱད་པའི་རྗེས་ཐོབ་ཡེ་ཤེས་ལ་
གནས་པའི་བྱང་སེམས་ཡོད་པར་ཐལ། དམ་བཅའ་དེ་རྣམས་( ༧༤བ) འཐད་
པའི་ཕྱིར། འདོད་ན། བདེན་འཛིན་མངོན་གྱུར་པ་རྒྱུད་ལྡན་གྱི་བྱང་སེམས་ས་
བརྒྱད་པ་བ་ཡོད་པར་ཐལ། འདོད་པའི་ཕྱིར། གཞན་ཡང་། དམ་བཅའ་དེ་
རྣམས་མི་འཐད་པར་ཐལ། བྱང་སེམས་ས་བརྒྱད་པ་བ་ཡིན་ན། སྒོམ་སྤངས་
ཉོན་མོངས་མ་ལུས་པར་སྤངས་པས་ཁྱབ་པའི་ཕྱིར་ཏེ། དེ་ཡིན་ན་ཉོན་སྒྲིབ་
མ་ལུས་པར་སྤངས་པས་ཁྱབ་པའི་ཕྱིར་ཏེ། ས་བརྒྱད་པ་ལ་དྲི་མ་འདི་དག་ཞི་
གྱུར་ཅིག །ཅེས་གསུངས། བྱས་པ་ལ་ཁོ་ན་རེ། བྱང་སེམས་ས་དང་པོ་བ་ཡིན་
ན། ཀུན་སྦྱོར་གསུམ་སྤངས་པས་ཁྱབ་པར་ཐལ། འདི་ནི་ཀུན་ཏུ་སྦྱོར་བ་གསུམ་
པོ་ཐམས་ཅད་སྤངས་པ་ཡིན་ཞེས་གསུངས་པའི་ཕྱིར། ཁྱབ་པ་ཁས་ཟེར་ན་
མི་མཚུངས་སོ། །ཡང་ཁོ་ན་རེ། མ་དག་པའི་ས་ལ་གནས་པའི་སེམས་
དཔའ་ཡིན་ན། ཉོན་སྒྲིབ་མ་སྤངས་པས་ཁྱབ་པར་ཐལ། དག་ས་ལ་གནས་པའི་
སེམས་དཔའ་ཡིན་ན་ཉོན་སྒྲིབ་སྤངས་པས་ཁྱབ་པའི་ཕྱིར། རྟགས་ཁས་ཟེར་
ན། འདིར་མ་ཁྱབ། འདོད་ན། ཉན་ཐོས་དགྲ་བཅོམ་པའི་རྟོགས་པ་མངོན་དུ་
• 16 1 •



པཎ་ཆེན་བདེ་ལེགས་ཉི་མས་མཛད།
སོང་བའི་བྱང་སེམས་ས་བདུན་པ་བ་ཆོས་ཅན། དེར་ཐལ་དེའི་ཕྱིར། རྟགས་
གསལ་གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། དེས་ན་རང་འགྲེལ་ལས།
ས་བདུན་པའི་དཀྱིལ་སྟོད་དུ་སྐྱེས་པའི་བར་ཆད་མེད་ལམ་དེས་ཐེག་ཆེན་གྱི་་་
སྒོམ་སྤངས་ཉོན་མོངས་འབྲིང་གི་ཆུང་ངུའི་དངོས་གཉེན་བྱེད། ས་བདུན་པའི་
སྐད་ཅིག་ཐ་མར་སྐྱེས་པའི་བར་ཆད་མེད་ལམ་དེས་ཐེག་ཆེན་གྱི་སྒོམ་སྤངས་་་
ཉོན་མོངས་ཆུང་ངུ་སྐོར་གསུམ་ཀའི་དངོས་གཉེན་བྱེད། བྱས་པ་ལ་ཁོ་ན་རེ།
ཐེག་ཆེན་གྱི་སྒོམ་སྤངས་ཉོན་མོངས་ཆུང་ངུ་སྐོར་གསུམ་པོ་དེ་ལ་སྤོང་དཀའ་་་
སླའི་ཁྱད་པར་མེད་པར་ཐལ། དམ་བཅའ་དེའི་ཕྱིར། ཟེར་ན། མ་ཁྱབ་སྟེ། གང་
ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང་། གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཀུན་བརྟགས་གཉིས་ལ་སྤོང་་་་་་
དཀའ་སླའི་ཁྱད་པར་མེད་པར་ཐལ། དམན་ལམ་སྔོན་དུ་མ་སོང་བའི་ཐེག་
ཆེན་གྱི་མཐོང་ལམ་བར་ཆད་མེད་ལམ་དེ། དེ་གཉིས་ཀའི་དངོས་གཉེན་བར་
ཆད་མེད་ལམ་ཡིན་པའི་ཕྱིར། ཁྱབ་པ་ཁས། འདོད་ན། གང་ཟག་རྟག་གཅིག་
རང་དབང་ཅན་གྱི་བདག་གིས་སྟོང་པའི་སྟོང་ཉིད་དང༌། གང་ཟག་རང་སྐྱ་
ཐུབ་པའི་རྫས་ཡོད་ཀྱིས་སྟོང་པའི་སྟོང་པ་ཉིད་གཉིས་ལ་རྟོགས་དཀའ་སླའི་་་་
ཁྱད་པར་མེད་པར་ཐལ་ལོ། །( ༧༥ ན） ཡང་ཁ་ཅིག །ཉོན་སྒྲིབ་སྤངས་པའི་གང་
ཟག་ཡིན་ན། དགྲ་བཅོམ་པ་ཡིན་པས་ཁྱབ་ཟེར་ན། དམན་ལམ་སྔོན་དུ་མ་
སོང་བའི་བྱང་སེམས་ས་བཅུ་པ་བ་ཆོས་ཅན། དེར་ཐལ་དེའི་ཕྱིར། རྟགས་གྲུབ་
སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་ཐེག་ཆེན་དགྲ་བཅོམ་པ་
ཡིན་པར་ཐལ། ཁྱོད་དམན་ལམ་སྔོན་དུ་མ་སོང་བའི་ཐེག་ཆེན་གྱི་གང་ཟག་
གང་ཞིག །ཁྱོད་དགྲ་བཅོམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་
ཅན། ཁྱོད་སངས་རྒྱས་འཕགས་པ་ཡིན་པར་ཐལ་ལོ། །གཞན་ཡང་། དེ་ཆོས་
ཅན། ཁྱོད་ཐར་པ་ཐོབ་པའི་གང་ཟག་ཡིན་པར་ཐལ། ཁྱོད་དགྲ་བཅོམ་ཡིན་
，1 62 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པའི་ཕྱིར། འདོད་ན། ཁྱོད་ཐེག་ཆེན་གྱི་ཐར་པ་ཐོབ་པའི་གང་ཟག་ཏུ་ཐལ།
འདོད་པ་གང་ཞིག །དེ་ཐེག་དམན་གྱི་ཐར་པ་ཐོབ་པའི་གང་ཟག་མ་ཡིན་པའི་
ཕྱིར། དང་པོ་དངོས། གཉིས་པ་མ་གྲུབ་ན། དེ་ཆོས་ཅན། ཁྱོད་དམན་ལམ་སྔོན་
དུ་སོང་བའི་གང་ཟག་དུ་ཐལ། ཁྱོད་ཐེག་དམན་གྱི་ཐར་པ་ཐོབ་པའི་གང་ཟག་
ཡིན་པའི་ཕྱིར། གོང་དུ་འདོད་ན། དེ་ཆོས་ཅན། མི་གནས་པའི་མྱང་འདས་
ཐོབ་པའི་གང་ཟག་ཡིན་པར་ཐལ། ཁྱོད་ཐེག་ཆེན་གྱི་ཐར་པ་ཐོབ་པའི་གང་
ཟག་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་སངས་རྒྱས་
འཕགས་པ་ཡིན་པར་ཐལ་ལོ། །འདོད་མི་ནུས་སོ། །གཞན་ཡང་། དེ་ཆོས་ཅན།
ཐེག་ཆེན་མི་སློབ་པ་ཡིན་པར་ཐལ། ཁྱོད་ཐེག་ཆེན་དགྲ་བཅོམ་པ་ཡིན་པའི་
ཕྱིར། རྟགས་ཁས། རྩ་བར་འདོད་མི་ནུས་ཏེ། ཐེག་ཆེན་སློབ་པ་ཡིན་པའི་ཕྱིར།
རྟགས་སླ། བྱས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་ས་
བཅུ་པ་བ་ཆོས་ཅན། ཁྱོད་ཐར་པ་ཐོབ་པའི་གང་ཟག་ཡིན་པར་ཐལ། ཁྱོད་
མྱང་འདས་ཐོབ་པའི་གང་ཟག་ཡིན་པའི་ཕྱིར་ཏེ། ཁྱོད་གང་ཟག་གང་ཞིག །
ཁྱོད་ཀྱི་རྒྱུད་ཀྱི་འགོག་བདེན་དེ་མྱང་འདས་ཡིན་པའི་ཕྱིར། ཕྱི་མ་མ་གྲུབ་ན།
དེའི་རྒྱུད་ཀྱི་འགོག་བདེན་ཆོས་ཅན། ཁྱོད་མྱང་འདས་ཡིན་པར་ཐལ། ཁྱོད་
ཉོན་སྒྲིབ་མ་ལུས་པར་སྤངས་པའི་འགོག་བདེན་ཡིན་པའི་ཕྱིར་ན། འདིར་མ་
ཁྱབ་བོ། །གཞན་ཡང་། དེ་ཆོས་ཅན། འཁོར་བ་མ་ལུས་པར་སྤངས་པའི་གང་
ཟག་ཡིན་པར་ཐལ། ཉོན་སྒྲིབ་མ་ལུས་པར་སྤངས་པའི་གང་ཟག་ཡིན་པའི་
ཕྱིར། རྟགས་ཁས། འདོད་ན། དེ་( ༧༥ བ）ཆོས་ཅན། དགྲ་བཅོམ་པ་ཡིན་པར་
ཐལ། འཁོར་བ་མ་ལུས་པར་སྤངས་པའི་གང་ཟག་གང་ཞིག །དགྲ་བཅོམ་ཞེས་
པའི་དགྲ་དེ་ཡང་འཁོར་བ་ལ་བྱེད་རིགས་པའི་ཕྱིར། ཞེས་ཟེར་ན་མ་ཁྱབ།
གཞན་ཡང་། ཁོ་ན་རེ། དེ་ཆོས་ཅན། ཁྱོད་ཀྱིས་ཐར་པ་ཐོབ་པར་ཐལ། ཁྱོད་
ཀྱིས་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་སྤངས་པའི་ཕྱིར་ཏེ། ཁྱོད་ཀྱིས་
，163 .



པཎ་ཆེན་བདེ་ལེགས་ཉི་མས་མཛད།
ཉོན་སྒྲིབ་སྤངས་པའི་ཕྱིར། ཟེར་ན། རྩ་བར་མ་ཁྱབ་སྟེ། དེ་ཆོས་ཅན། ཁྱོད་ཀྱི་
མི་སློབ་ལམ་ཐོབ་པར་ཐལ། ཁྱོད་ཀྱིས་མི་སློབ་ལམ་ཐོབ་པ་ལ་བགེགས་བྱེད་ཀྱི་
སྒྲིབ་པ་སྤངས་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་ཀྱིས་ཉོན་སྒྲིབ་
སྤངས་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་མི་སློབ་པ་ཡིན་པར
ཐལ། ཁྱོད་གང་ཟག་གང་ཞིག །ཁྱོད་ཀྱིས་མི་སློབ་ལམ་ཐོབ་པའི་ཕྱིར། འདོད་
ན་སླ། གཞན་ཡང་། ཤེས་བྱ་ཆོས་ཅན། ཐར་པ་དེ་ལ་ཉན་ཐོས་ཀྱི་ཐར་པ་དང་
རང་རྒྱལ་གྱི་ཐར་པ་དང་། བྱང་སེམས་ཀྱི་ཐར་པ་དང༌། མཐར་ཐུག་གི་ཐར་པ་
བཞིར་འབྱེད་རིགས་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་
ས་བཅུ་པ་དེས་ཐར་པ་ཐོབ་པའི་ཕྱིར། རྟགས་ཁས། འདོད་མི་ནུས་ཏེ། བྱང་
སེམས་ཀྱི་ཐར་པ་གསུང་རབ་གང་ལས་ཀྱང་མ་བཤད་པའི་ཕྱིར། རང་འགྲེལ་
ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་དཔྱོད་པའི་བགེགས་
སུ་གྱུར་པ་ཡིན་ལ། འདོད་ཆགས་ལ་སོགས་པའི་བག་ཆགས་ཡོད་པ་ནི་ལུས་
དང་ངག་གི་འཇུག་པ་དེ་ལྟ་བུའི་རྒྱུ་ཡང་ཡིན་ཏེ། ཞེས་སོགས་ཀྱི་དོན་ལ། ཁ་
ཅིག །ལུང་དེས་ཉན་ཐོས་དགྲ་བཅོམ་པའི་རྒྱུད་ཀྱི་འདོད་ཆགས་ཀྱི་བག་
ཆགས་ཀྱིས་ཀུན་ནས་བསླངས་ཏེ། ལུས་ཀྱི་སྤྲེའུ་ལྟར་མཆོང་བ་དང་། ཞེ་སྡང་
གི་བག་ཆགས་ཀྱིས་ཀུན་ནས་བསླངས་ཏེ་གཞན་ལ་སྨོད་མོ་ཟེར་བའི་ངག་གི་་་
གནས་ངན་ལེན་སྒྲིབ་པར་བསྟན་པའི་ཤུགས་ལ་གཏི་མུག་གི་བག་ཆགས་ཀྱི་་་་
དབང་གི་རང་རྒྱུ་བདེན་འཛིན་གྱི་ཐུན་མོང་མ་ཡིན་པའི་ལག་རྗེས་བཞག་པ་་་
ལས་བྱུང་ཞིང༌། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་
ཤེས་པ་འཁྲུལ་པ་དེ། ཤེས་སྒྲིབ་ཏུ་བསྟན་པས་ཤེས་སྒྲིབ་དང་། ཤེས་པའི་གཞི་
མཐུན་ཡོད། ཞེས་གསུངས་ཀྱང་། མི་འཐད་དེ། ཤེས་བྱ་ཆོས་ཅན། ཤེས་སྒྲིབ་
དང་རྗོད་བྱེད་ཀྱི་སྒྲའི་གཞི་མཐུན་ཡོད་པར་ཐལ། ཉན་ཐོས་དགྲ་བཅོམ་པའི་
རྒྱུད་ཀྱི་( ༧༦༣）ཞེ་སྡང་གི་བག་ཆགས་ཀྱི་ཀུན་ནས་བསླངས་ཏེ། གཞན་ལ་སྨོད་
，1 64 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མོ་ཟེར་བའི་ངག་གི་གནས་ངན་ལེན་དེ། ཤེས་སྒྲིབ་ཡིན་པའི་ཕྱིར། རྟགས་ཁས།
འདོད་མི་ནུས་ཏེ། རྗོད་བྱེད་ཀྱི་སྒྲ་ཡིན་ན་ཤེས་སྒྲིབ་མ་ཡིན་དགོས་པའི་ཕྱིར།
རྟགས་བུད། གཞན་ཡང་། ཤེས་སྒྲིབ་དང༌། གཟུགས་ཕུང་གི་གཞི་མཐུན་ཡོད་
པར་ཐལ། ཉན་ཐོས་དགྲ་བཅོམ་པའི་རྒྱུད་ཀྱི་འདོད་ཆགས་ཀྱི་བག་ཆགས་
ཀྱིས་ཀུན་ནས་བསླངས་ཏེ། ལུས་ཀྱི་སྤྲེའུ་མཆོང་བ་སྟེ། ཤེས་སྒྲིབ་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། དེ་འདྲ་བའི་གཞི་མཐུན་གསུང་རབ་གང་ལས་
ཀྱང་མ་བཤད་པའི་ཕྱིར། གཞན་ཡང༌། ཤེས་སྒྲིབ་དང་། མ་རིག་པའི་གཞི་
མཐུན་ཡོད་པར་ཐལ། ཤེས་སྒྲིབ་དང་། ཤེས་པའི་གཞི་མཐུན་ཡོད་པའི་ཕྱིར།
རྟགས་ཁས། འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་རང་རྒྱུ་བདེན་
འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང༌། རང་
ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་ཤེས་པ་འཁྲུལ་པ་དེ། མ་
རིག་པ་ཡིན་པར་ཐལ། འདོད་པ་གང་ཞིག །དེ་ཤེས་སྒྲིབ་ཏུ་གྱུར་པའི་ཤེས་པ་
ཡིན་པའི་ཕྱིར། རྟགས་རྣམས་ཁས། འདོད་ན། དེ་ཆོས་ཅན། རིགས་པ་ཡེ་ཤེས་
ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིགས་པ་ཡིན་པར་ཐལ། མ་རིག་པ་
ཡིན་པའི་ཕྱིར། ཁྱབ་སྟེ། ཉོན་མོངས་ཅན་གྱི་མ་རིག་པ་ཡིན་ན། རིགས་པ་
ཡེ་ཤེས་ཀྱི་འགའ་ཟླ་མི་མཐུན་ཕྱོགས་སུ་གྱུར་པའི་རིགས་པ་ཡིན་དགོས་པའི་
ཕྱིར། རྟགས་གྲུབ་སྟེ། ཀ་ཆེན་ལས། དེའི་ཕྱིར་ཉོན་མོངས་ཅན་གྱི་མ་རིག་པ་
ནི། བདག་མེད་པའི་དེ་ཁོ་ན་ཉིད་རིགས་པའི་མི་མཐུན་ཕྱོགས་དང་། དེ་ཡང་
རིག་པ་དེ་མེད་ཙམ་དང་། དེ་ལས་གཞན་པ་ཙམ་ལ་མི་བྱེད་ཀྱི། འགལ་ཟླ་མི་
མཐུན་ཕྱོགས་གང་ཟག་དང་ཆོས་རང་བཞིན་གྱིས་གྲུབ་པར་སྒྲོ་འདོགས་པའོ། །
ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཤེས་སྒྲིབ་ཏུ་གྱུར་པའི་ཤེས་པ་
ཡོད་པར་ཐལ། དེར་གྱུར་པའི་མ་རིག་པ་ཡོད་པའི་ཕྱིར། དེར་ཐལ། མ་རིག་པ་
ཡིན་ན། ཉོན་སྒྲིབ་ཡིན་པས་མ་ཁྱབ་པའི་ཕྱིར། མ་གྲུབ་ན། ཉོན་མོངས་ཅན་མ་
• 165 •



པཎ་ཆེན་བདེ་ལེགས་ཉི་མས་མཛད།
ཡིན་པའི་མ་རིག་པ་མེད་པར་( ༧༦བ） ཐལ། མ་གྲུབ་པ་དེའི་ཕྱིར། ཟེར་ན། མ་
ཁྱབ་སྟེ། ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་མ་ཡིན་
དགོས་པའི་ཕྱིར། གཞན་ཡང་། བདེན་འཛིན་གྱི་བག་ཆགས་ཆོས་ཅན། མ་
རིག་པ་ཡིན་པར་ཐལ། མ་རིག་པའི་བག་ཆགས་ཡིན་པའི་ཕྱིར། མ་ཁྱབ་ན།
ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་ཡིན་པའི་ཁྱབ་པ་
ཡོད་པ་བུད། གཞན་ཡང་། ལས་འབྲས་ལ་རྨོངས་པའི་མ་རིག་པ་ཡིན་ན། མ་
རིག་པ་ཡིན་དགོས་པར་ཐལ། ཉོན་མོངས་ཅན་མ་ཡིན་པའི་མ་རིག་པ་ལ་དེའི་
ཕྱིར། རྟགས་ཁས། འདོད་ན། སྦྱིན་པ་བཏང་བ་ལ་བརྟེན་ནས་ལོངས་སྤྱོད་མི་
འབྱུང་བར་འཛིན་པའི་སེམས་བྱུང་རྨོངས་པ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། དེའི་མཚན་གཞི་གཅིག་ཡོད་པའི་ཕྱིར། འདོད་ན། དེ་ཆོས་ཅན།
རིགས་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། བདག་མེད་རྟོགས་པའི་རིག་པ་ཡེ་ཤེས་ཀྱི་
འགལ་ཟླ་མི་མཐུན་ཕྱོགས་སུ་གྱུར་པའི་རིགས་པ་ཡིན་པར་ཐལ། འདོད་པའི་
ཕྱིར། འདོད་ན། བདེན་འཛིན་དུ་ཐལ་ལོ། །ཡང་ཁོ་ན་རེ། མ་རིག་པ་དང་ཤེས་
སྒྲིབ་ཀྱི་གཞི་མཐུན་ཡོད་པར་ཐལ། རང་འགྲེལ་ལས། ཤེས་བྱའི་སྒྲིབ་པའི་
མཚན་ཉིད་ཅན་མ་རིག་པ་ཙམ་ཀུན་ཏུ་སྤྱོད་པའི་ཕྱིར། ཞེས་སོགས་གསུངས་
པའི་ཕྱིར། གཞན་ཡང་། མ་རིག་པ་དང༌། ཤེས་སྒྲིབ་ཀྱི་གཞི་མཐུན་ཡོད་པར་
ཐལ། ཀ་ཆེན་ལས། སངས་རྒྱས་མ་ཐོབ་བར་དུ། ཤེས་སྒྲིབ་ཀྱི་མ་རིག་པ་མ་
སྤངས་པས། དེ་ཁོ་ན་ཉིད་ཅེས་སོགས་གསུངས་པའི་ཕྱིར། ཟེར་ན། མ་ཁྱབ་སྟེ།
ལུང་དེ་གཉིས་ཀའི་སྐབས་ཀྱི་མ་རིག་པ་དེ། ཉོན་མོངས་ཅན་མ་ཡིན་པའི་མ་
རིག་པ་ལ་བྱེད་རིགས་པའི་ཕྱིར་ཏེ། ཊཱིཀ་ཆེན་ལས། དེ་ཡང་ཤེས་སྒྲིབ་ཀྱི་
མཚན་ཉིད་ཅན་གྱི་ཉོན་མོངས་ཅན་མ་ཡིན་པའི་མ་རིག་པ་ཙམ་ཀུན་ཏུ་སྤྱོད་
པའི་ཕྱིར། ཞེས་གསུངས་པའི་ཕྱིར། གཞན་ཡང་། ཉན་ཐོས་དགྲ་བཅོམ་པའི་
• 166 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རྒྱུད་ཀྱི་རང་རྒྱུ་བདེན་འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་་་
ལས་བྱུང་ཞིང་། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་
རྣམ་པར་ཤེས་པ་འཁྲུལ་བ་དེ། ཤེས་སྒྲིབ་ཡིན་པར་ཐལ། ཊཱིཀ་ཆེན་ལས།
དེའི་འབྲས་བུ་གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ། །ཞེས་
གསུངས་( ༧༧ན)པའི་ཕྱིར་ན། མ་ཁྱབ་སྟེ། བདེན་འཛིན་བག་ཆགས་ཀྱི་
དབང་གིས་བྱུང་བའི་བདེན་སྣང་ཤེས་སྒྲིབ་ཡིན་པ་ལུང་དེའི་དོན་ཡིན་པའི་
ཕྱིར། ཡང་ཁོ་ན་རེ། བྱང་སེམས་ས་བཅུ་པ་བའི་རྒྱུད་ལ་སྟོབས་བཅུ་དང་།
དེ་བཞིན་གཤེགས་པའི་གསང་བའི་གནས་ཕྲ་མོ་ལ་ཀུན་ཏུ་རྨོངས་པའི་སེམས་
བྱུང་རྨོངས་པ་དང༌། དེའི་རྒྱུད་ལ་ལས་འབྲས་ཕྲ་ཞིང་ཕྲ་བ་ལ་རྨོངས་པའི་
སེམས་བྱུང་རྨོངས་པ་རྣམས་མེད་པར་ཐལ། ཤེས་སྒྲིབ་ཏུ་གྱུར་པའི་ཤེས་པ་
མེད་པའི་ཕྱིར་རོ། །ཟེར་ན། མ་ཁྱབ་བོ། །རྩོད་པ་སྤོང་བ་ལ་ཁོ་ན་རེ། བུམ་
འཛིན་མིག་ཤེས་ལ་བུམ་པ་བདེན་གྲུབ་ཏུ་སྣང་བ་དེ་ཤེས་སྒྲིབ་ཏུ་ཐལ་ལོ། །
འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བའི་བདེན་་་
སྣང་དེ་ཤེས་སྒྲིབ་ཡིན་པའི་ཕྱིར། རྟགས་ཁས། འདོད་ན། བུམ་འཛིན་རྟོག་པ་
ལ་བུམ་པ་བདེན་གྲུབ་ཏུ་སྣང་བ་ཤེས་སྒྲིབ་ཏུ་ཐལ་ལོ། །འདོད་མི་ནུས་ཏེ། དེ་
དངོས་མེད་པའི་ཕྱིར་ཏེ། བུམ་འཛིན་རྟོག་པ་ལ་བུམ་པར་སྣང་བ་དེ་དངོས་
མེད་ཡིན་པའི་ཕྱིར་ན། རྩ་བར་མ་ཁྱབ། ཡང་ཁོ་ན་རེ། རྒྱུན་མཐའི་བར་ཆད་
མེད་ལམ་ལ་གནས་པའི་སེམས་དཔའི་རྒྱུད་ལ་ཤེས་སྒྲིབ་ཡོད་པར་ཐལ། དེའི་
རྒྱུད་ལ་བདེན་སྣང་ཡོད་པ་གང་ཞིག །བདེན་སྣང་ཤེས་སྒྲིབ་ཡིན་པའི་ཕྱིར།
རྟགས་ཕྱི་མ་ཁས། དང་པོ་གྲུབ་སྟེ། དེའི་རྒྱུད་ལ། བུམ་པ་བདེན་གྲུབ་དུ་སྣང་
བའི་ཤེས་པ་ཡོད་པའི་ཕྱིར། ཟེར་ན། མ་ཁྱབ། རྟགས་གྲུབ་སྟེ། དེའི་རྒྱུད་ལ་
རྟོག་པ་ཡོད་པའི་ཕྱིར་ཏེ། དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་པའི་ཕྱིར།
རྟགས་གྲུབ་མཐའ་ལ་དངོས་ཟེར་ན། མ་ཁྱབ་མཚམས་ལ། རྒྱུན་མཐའི་བར་
.1 67.



པཎ་ཆེན་བདེ་ལེགས་ཉི་མས་མཛད།
ཆད་མེད་ལམ་ལ་གཉིས་སྣང་ཡོད་པར་ཐལ། དེ་ལ་བུམ་པའི་ཆོས་ཉིད་དང་།
ཀ་བའི་ཆོས་ཉིད་གཉིས་སྣང་བ་ཡོད་པའི་ཕྱིར། ཁྱབ་པ་ཁས། རྟགས་སླ། ཡང་
ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་
བྱར་གྱུར་པའི་ཤེས་སྒྲིབ་ཡོད་པར་ཐལ། དེའི་ངོས་སྐལ་གྱི་སྤང་བྱར་གྱུར་པའི་
བདེན་སྣང་ཡོད་པ་གང་ཞིག །བདེན་སྣང་ཤེས་སྒྲིབ་ཡིན་པའི་ཕྱིར། རྟགས་
དང་པོ་གྲུབ་སྟེ། ས་དང་པོའི་རྗེས་ཐོབ་ཀྱི་གནས་སྐབས་སུ་ཆོས་ཐམས་ཅད་
བདེན་སྟོང་སྒྱུ་མ་ལྟ་བུར་འཆར་བའི་འཆར་ཚུལ་ལས། ས་གཉིས་པའི་རྗེས་
ཐོབ་ཀྱི་གནས་སྐབས་སུ་( ༧༧༠） ཆོས་ཐམས་ཅད་བདེན་སྟོང་སྒྱུ་མ་ལྟ་བུར་་་་་
འཆར་བའི་འཆར་ཚུལ་ལྷག་པའི་ཕྱིར། ཟེར་ན་འདིར་མ་ཁྱབ་བོ། །སྦྱོར་བ་
རྟོགས་སླའོ། །
ཅ༤ ས་བཞི་པ་འོད་འཕྲོ་བ་བཤད་པ།
༈ ཡོན་ཏན་ཞེས་སོགས་གློ་ཀ་གཉིས་ཀྱིས། ས་བཞི་པ་འོད་འཕྲོ་བ་འཆད་
ཚུལ་ལ་གསུམ། ས་འདིར་བརྩོན་འགྲུས་ལྷག་པར་བསྟན་པ། སའི་ངེས་པའི་
ཚིག་བསྟན་པ། སྤངས་པའི་ཁྱད་པར་བསྟན་པའོ། །དང་པོ་ནི། ས་འདིར་ཕར་
ཕྱིན་དང་པོ་གསུམ་གྱི་ཡོན་ཏན་ཡར་ལྡན་དུ་ཐོབ་པའི་སྟེང་དུ་བརྩོན་འགྲུས་་་
ཀྱི་ཕར་ཕྱིན་ས་དང་པོ་གསུམ་ལས་ལྷག་པ་ཐོབ་ཅེས་འཆད་པ་ལ་ཡོན་ཏན་་་་
ཅེས་སོགས་ཀྱི་ཀློ་ཀ་གཅིག་གསུངས། གཉིས་པ་ནི། ས་འདི་ལ་འོད་འཕྲོ་བ་
ཞེས་བརྗོད་པའི་རྒྱུ་མཚན་ཅི་ཡིན་ཞེ་ན། ས་གསུམ་པའི་ཡེ་ཤེས་ཀྱིས་མེ་འོད་
ལས་ཆེས་ལྷག་པའི་ཡེ་ཤེས་ཀྱིས་མེ་འོད་ཁྱད་པར་ཅན་འབྱུང་བས། དེ་ལྟར་
བརྗོད་ཅེས་འཆད་པ་ལ། དེར་ནི་ཅེས་སོགས་ཚིགས་རྐང་གསུམ་གསུངས།
གསུམ་པ་ནི། ས་འདིར་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་
འཇིག་ལྟ་ཕྲ་རགས་སྤོང་བར་ནུས་པའི་སྤངས་པའི་ཡོན་ཏན་འཆད་པ་ལ་
• 168 •



，
དབུ་མ་དགོངས་རྒྱན་རིན་པོ་ཆེའི་འཕྲེང་བ།
རང་ཞེས་པའི་ཚིགས་རྐང་གཅིག་གསུངས། །
ཅ༥ ས་ལྔ་པ་སྦྱངས་དཀའ་བ་བཤད་པ།
༈ ལྔ་པ་ས་ལྔ་པ་སྦྱངས་དཀའ་བ་འཆད་ཚུལ་ནི། ས་ལྔ་པའི་ངེས་ཚིག་
བཤད་པ། བསམ་གཏན་ལྷག་ཅིང་བདེན་པ་ལ་མཁས་པ་བསྟན་པའོ། །དང་པོ་
ནི། ས་འདི་ལ་སྦྱང་དཀའ་བ་ཞེས་བརྗོད་པའི་རྒྱུ་མཚན་ཅི་ཡིན་ཞེ་ན། ས་འདི་
ལ་གནས་པའི་བྱང་ཆུབ་སེམས་དཔའ་བདག་ཉིད་ཆེན་པོ་དེ་བདུད་རྣམས་་་་
ཀུན་གྱིས་ཀྱང་ས་འདི་ལ་ཕམ་པར་མི་ནུས་པས་དེ་ལྟར་དུ་བརྗོད་པའི་ཕྱིར།
ཞེས་འཆད་པ་ལ་བདག་ཉིད་ཆེ་དེ། ཞེས་སོགས་རྐང་པ་གཉིས་གསུངས།
གཉིས་པ་ནི། ས་འདིར་ཕར་ཕྱིན་དང་པོ་བཞི་ཡར་ལྡན་གྱི་སྟེང་དུ། བསམ་
གཏན་གྱི་ཕར་ཕྱིན་ས་དང་པོ་བཞི་ལས་ལྷག་ཅིང་། བདེན་བཞི་ཕྲ་རགས་ལ་
མཁས་པའི་ཤེས་རབ་ཁྱད་པར་ཅན་ཐོབ་ཚུལ་འཆད་པ་ལ། བསམ་གཏན་
ཞེས་སོགས་རྐང་པ་གཉིས་གསུངས།
ང༢ ས་དྲུག་པ་མངོན་དུ་གྱུར་པ་བཤད་པ།
༈ གཉིས་པ་( ༧༨ ན）ས་དྲུག་པ་མངོན་དུ་གྱུར་པ་འཆད་པ་ལ། །མངོན་དུ་
ཕྱོགས་པར་ཅེས་པ་ནས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ།
ཞེས་པའི་བར་རྣམས་གསུངས། འདི་རྣམས་ཀྱི་དོན་བསྡུ་ན་བཞི་སྟེ། སའི་ངེས་
ཚིག་དང་ཤེར་ཕྱིན་ལྷག་པར་བསྟན་པ། ཤེས་རབ་ཀྱི་ཕར་ཕྱིན་གྱི་བསྔགས་པ།
ཟབ་མོ་རྟེན་འབྱུང་གཟིགས་པའི་དེ་ཁོ་ན་ཉིད་བཤད་པ། སའི་ཡོན་ཏན་
བརྗོད་པའི་སྒོ་ནས་མཇུག་བསྡུ་བའོ། །དང་པོ་ནི། མངོན་དུ་ཕྱོགས་པར་ཞེས་
སོགས་ཤློ་ཀ་གཅིག་གིས་འཆད། གཞུང་འདི་གང་ལས་འཕྲོས་ན། སེམས་
བསྐྱེད་ལྔ་པར། བསམ་གཏན་ལྷག་ཅིང་ཞེས་སོགས་ཀྱི་སྐབས་སུ། ས་དེར་
· 169 .



པཎ་ཆེན་བདེ་ལེགས་ཉི་མས་མཛད།
བསམ་གཏན་གྱི་ཕར་ཕྱིན་ལྷག་པ་དང༌། བདེན་བཞི་ཕྲ་རགས་ལ་མཁས་པར་
བསྟན་པ་ལ། ཤེས་རབ་ཀྱི་ཕར་ཕྱིན་ལྷག་པ་ས་གང་ནས་ཐོབ་ཅེ་ན། དེ་ས་དྲུག་
པ་མངོན་དུ་གྱུར་པར་ཐོབ་ཅེས་བྱས་པ་ལ། ས་འདི་ལ་མངོན་དུ་གྱུར་པ་ཞེས ་
བརྗོད་པའི་རྒྱུ་མཚན་ཅི། ས་འདིར་ཤེར་ཕྱིན་ལྷག་ཚུལ་གང་ཞེ་ན། དེ་གཉིས་
འཆད་པར་བྱེད་པ་ལ། ཀློ་ཀ་འདི་གསུངས་ཏེ། རང་འགྲེལ་ལས། བྱང་ཆུང་
སེམས་དཔའི་ས་ལྔ་པར་བསམ་གཏན་གྱི་ཕ་རོལ་ཏུ་ཕྱིན་པ་ཡོངས་སུ་དག་པ ་
ཐོབ་པས་ས་དྲུག་པར་མཉམ་པར་བཞག་པའི་སེམས་ལ་གནས་ཤིང་རྟེན་ཅིང་
འབྲེལ་པར་འབྱུང་བ་ཟབ་མོའི་དེ་ཉིད་མཐོང་བའི་བྱང་ཆུབ་སེམས་དཔའ་ནི་
ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་འགོག་པ་ཐོབ་པར་འགྱུར ་
གྱི་སྔ་རོལ་དུ་ནི་མི་བྱེད་དེ། ཤེས་རབ་ལྷག་པར་འགྱུར་བ་མེད་པའི་ཕྱིར་ཏེ།
སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་ཕུལ་དུ་བྱུང་བ་དང་ལྡན་པས་ནི་་་་་
འགོག་པ་ཐོབ་པར་མི་ནུས་སོ། །ཞེས་གསུངས། གཉིས་པ་ནི། ཕར་ཕྱིན་
དང་པོ་ལྔས། སངས་རྒྱས་ཀྱི་སར་བསྒྲོད་པ་ཤེར་ཕྱིན་ལ་རག་ལས་ཚུལ་དཔེ༌ ་
དང་བཅས་ཏེ་ཤེར་ཕྱིན་གྱི་བསྔགས་པ་དེ་འཆད་པར་བྱེད་པ་ལ། ཇི་ལྟར་ཞེས་ ་
སོགས་ཤློ་ཀ་གཅིག་གསུངས། གསུམ་པ་ནི། ཇི་ལྟར་དེ་ཡི་ཆེས་ཟབ་ཅེས་པ་
ནས། དེ་དག་དེ་སྐད་རབ་ཏུ་གྲགས། །ཞེས་པའི་བར་གསུངས། དེ་རྣམས་ཀྱི་
དོན་ཡང་ལྔར་འདུས་ཏེ། ཟབ་མོའི་དོན་བཤད་པར་དམ་བཅའ་བ། ཟབ་མོའི་
དོན་བཤད་པའི་སྣོད་ངོས་བཟུང་བ། དེ་ལ་བཤད་ན་ཡོན་ཏན་( ༧༨ བ）འབྱུང་
ཚུལ། སྣོད་ལྡན་གྱི་གང་ཟག་ལ་མཉན་པར་བསྐུལ་བ། རྟེན་འབྱུང་གི་དེ་
ཉིད་ཇི་ལྟར་བཤད་པའི་ཚུལ་ལོ། །བཞི་པ་ས་ཡི་ཡོན་ཏན་བརྗོད་པའི་སྒོ་ནས་
མཇུག་བསྡུ་བ་ནི། དེ་ལྟར་བློ་གྲོས་ཟེར་གྱི་ཞེས་པ་ནས། མཆོག་ཏུ་འགྲོ་བར་
འགྱུར་ཞེས་པའི་བར་གྱི་ཤོ་ལོ་ཀ་གསུམ་གྱི་འཆད། ཟབ་དོན་བཤད་པར་དམ་
བཅའ་བ་དེ་འཆད་པ་ལ། ཇི་ལྟར་དེ་ཡི་ཞེས་སོགས་ཤོ་ལོ་ཀ་གཅིག་གསུངས།
:170 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཉིས་པ་དེ་འཆད་པ་ལ་སོ་སོ་སྐྱེ་བོ་ཞེས་སོགས་ཚིགས་རྐང་བདུན་གསུངས།
གསུམ་པ་དེ་འཆད་པར་བྱེད་པ་ལ། དེ་ལ་དེའི་རྗེས་སུ་འགྲོ་བའི་ཡོན་ཏན་
འབྱུང་། །ཞེས་སོགས་རྐང་པ་དྲུག་གསུངས། བཞི་པ་དེ་འཆད་པར་བྱེད་པ་ལ།
ཟབ་ཅིང་ཞེས་སོགས་རྐང་པ་གསུམ་གསུངས། ལྔ་པ་དེ་འཆད་པར་བྱེད་པ་ལ།
དེ་ཉིད་དེ་ལས་འབྱུང་མིན་ཞེས་པ་ནས། དེ་སྐད་རབ་ཏུ་གྲགས་ཞེས་པའི་བར་
རྣམས་གསུངས། དེ་རྣམས་ཀྱི་ནང་ནས། ཇི་ལྟར་དེ་ཡི་ཆེས་ཟབ་ཅེས་སོགས་ཀྱི་
འཕྲོས་ནི། འདི་རྟེན་འབྱུང་བའི་དེ་ཉིད་མཐོང་བ་དེས། །ཞེས་བཤད་ན། ས་
དྲུག་པ་བས་མཐོང་བའི་རྟེན་འབྱུང་གི་དེ་ཁོ་ན་ཉིད་དེ་ཇི་ལྟ་བུ་ཞེ་ན། དེ་ཁོ་
ན་ཉིད་མངོན་སུམ་དུ་གཟིགས་པ་རྣམས་ལ་འདྲི་ན། མ་རིག་པའི་ལིང་ཐོག་
དང་བྲལ་བའི་སངས་རྒྱས་དང་བྱང་ཆུབ་སེམས་དཔའ་གོང་མ་རྣམས་ལ་དྲི་་་
བར་བྱ་ཡི། ཁོ་བོ་ཅག་ལ་དྲི་བར་བྱ་བ་མ་ཡིན་ནོ། །དེ་ཁོ་ན་ཉིད་མངོན་སུམ་
དུ་མ་མཐོང་ཡང་། ལུང་ལ་བརྟེན་ནས་ཤོད་ཅིག་ཅེ་ན། ལུང་གི་དོན་ཡང་
རང་དབང་དུ་འཆད་པར་མི་ནུས་སོ། །འོན་ཀྱང་དེ་ཁོ་ན་ཉིད་སྟོན་པའི་ངེས་
དོན་གྱི་མདོ་སྡེ་མཐའ་དག་འགྲེལ་བར་རྒྱལ་བ་རང་ཉིད་ཀྱིས་ལུང་བསྟན་་་་་་་
པའི་ཤིང་རྟའི་སྲོལ་འབྱེད་ཆེན་པོ་དཔལ་མགོན་འཕགས་པ་ཀླུ་སྒྲུབ་ཀྱི་རྗེས་་་
སུ་འབྲངས་ནས་སྟོན་ཞེས་འཆད་པ་ལ་གཞུང་འདི་གསུངས། ཀླུ་སྒྲུབ་ཀྱི་རྗེས་
སུ་འབྲངས་ནས། དེ་ཁོ་ན་ཉིད་སྟོན་ན། དེ་སྟོན་པའི་གདུལ་བྱ་དེ་ཇི་ལྟ་བུ་ཞེ་
ན། དེ་འཆད་པར་བྱེད་པ་ལ། སོ་སོ་སྐྱེ་བོའི་དུས་ན། ཞེས་སོགས་གསུངས།
དེ་ལྟ་བུའི་གདུལ་བྱ་དེ་ལ་དེ་ཁོ་ན་ཉིད་བཤད་པ་ལ་བརྟེན་ནས་དེ་ཁོ་ན་ཉིད་་
རྟོགས་པའི་ཡོན་ཏན་རྣམས་འབྱུང་བར་མ་ཟད། དེ་ཡི་རྗེས་སུ་འགྲོ་བའི་ཚུལ་
ཁྲིམས་ལ་སོགས་པའི་རྒྱ་ཆེ་བའི་ཡོན་ཏན་རྣམས་ཀྱང་འབྱུང་ཞེས་འཆད་པ་་་་
ལ། དེ་ལ་དེ་ཡི་རྗེས་སུ་ཞེས་སོགས་གསུངས། ཟབ་པ་དང་རྒྱ་ཆེ་བའི་ཕྱོགས་
( ༧༩ ན）ཀྱི་དགེ་བ་རྣམས་སོ་སྐྱེའི་སར་བསགས་པ་ལ་བརྟེན་ནས། ས་རབ་
• 17 1 •



པཎ་ཆེན་བདེ་ལེགས་ཉི་མས་མཛད།
དགའ་སོགས་འཐོབ་པར་འགྱུར་བས། རབ་དགའ་སོགས་ཀྱི་ཡོན་ཏན་གོང་མ་
རྣམས་དོན་དུ་གཉེར་བས་འོག་ནས་འཆད་པའི་ཟབ་མོའི་ལམ་དེས་ཉན་པར་
གྱིས་ཤིག་ཅེས་བསྐུལ་བར་བྱེད་པ་ལ། ཟབ་ཅིང་ཞེས་སོགས་གསུངས། ལྔ་པ་
རྟེན་འབྱུང་གི་དེ་ཁོ་ན་ཉིད་ཇི་ལྟར་བཤད་པའི་ཚུལ་འཆད་པ་ལ་གསུམ། ཡང་
དག་པའི་དོན་ལུང་གིས་བསྟན་པའི་ཚུལ། ལུང་གི་དོན་དེ་རིགས་པས་བསྒྲུབ་
པ། དེས་གྲུབ་པའི་སྟོང་ཉིད་ཀྱི་རབ་དབྱེ་བཤད་པའོ། །དང་པོ་ནི། ས་བཅུ་
པའི་མདོ་ལས། ས་ལྔ་པ་བ་དེ་ས་དྲུག་པ་ལ་འཇུག་པ་ན། ཆོས་མཉམ་པ་ཉིད་
བཅུས་འཇུག་གོ །བཅུ་གང་ཞེ་ན། འདི་ལྟ་སྟེ་ཆོས་ཐམས་ཅད་མཚན་མ་མེད་
པ་མཉམ་པ་ཉིད་དང༌། ཆོས་ཐམས་ཅད་མཚན་ཉིད་མེད་པ་མཉམ་པ་ཉིད་
དང་། དེ་བཞིན་དུ་སྐྱེ་བ་མེད་པ་དང་། མ་སྐྱེས་པ་དང་། དབེན་པ་དང་།
གདོད་མ་ནས་རྣམ་པར་དག་པ་དང༌། སྤྲོས་པ་མེད་པ་དང༌། བླང་བ་མེད་པ་
དང༌། དོར་བ་མེད་པ་མཉམ་པ་ཉིད་དང་། ཆོས་ཐམས་ཅད་སྒྱུ་མ་དང་། མིག་
ཡོར་དང་། བྲག་ཆ་དང་། ཆུ་ཟླ་དང་། གཟུགས་བརྙན་དང་། སྤྲུལ་པ་ལྟ་བུར་
མཉམ་པ་ཉིད་དང་། ཆོས་ཐམས་ཅད་དངོས་པོ་དང་དངོས་པོ་མེད་པ་གཉིས་
སུ་མེད་པར་མཉམ་པ་ཉིད་དེ། དེས་ཆོས་ཐམས་ཅད་ཀྱི་རང་བཞིན་དེ་ལྟར་
རབ་ཏུ་རྟོགས་པ་ན། རྣོ་ཞིང་རྗེས་སུ་མཐུན་པའི་བཟོད་པས་བྱང་ཆུབ་སེམས་
དཔའི་ས་དྲུག་པ་མངོན་དུ་གྱུར་པ་རྗེས་སུ་ཐོབ་སྟེ། ཞེས་གསུངས། མདོ་དེའི་
དོན་ནི། བྱང་སེམས་ས་ལྔ་པ་བས་ས་དྲུག་པ་ལ་མཉམ་ཉིད་བཅུས་འཇུག་པར་
གསུངས་པའི་མཉམ་ཉིད་བཅུ་ནི། ཆོས་ཐམས་ཅད་མཚན་མ་མེད་པ་མཉམ་
པ་ཉིད་ནས། སྤྲོས་པ་མེད་པར་མཉམ་པ་ཉིད་ཀྱི་བར་བདུན་དང༌། བླང་བ་
མེད་པ་དང་དོར་བ་མེད་པར་མཉམ་པ་ཉིད་གཅིག་ཏུ་བྱས་ཏེ་མཉམ་པ་ཉིད་་
བརྒྱད་པ་དང་། སྒྱུ་མ་ནས་སྤྲུལ་པའི་བར་གྱི་དཔེ་བདུན་ལྟར་རང་བཞིན་
གྱིས་མེད་པར་མཉམ་པ་ཉིད་དགུ་པ་དང་། འདུས་བྱས་ཀྱི་ཆོས་རྣམས་དངོས་
• 172.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པོ་དང་འདུས་མ་བྱས་ཀྱི་ཆོས་རྣམས་ལ་དངོས་མེད་དུ་རང་བཞིན་གྱིས་མེད་་
པར་མཉམ་པ་ཉིད་དེ་བཅུའོ། །དེ་བཞིན་དུ་ཞེས་པ་ནི་ཆོས་ཐམས་ཅད། ཅེས་
པ་སྐྱེ་བ་མེད་པ་ལ་སོགས་པ་འོག་མ་རྣམས་( ༧༩ བ）ལ་ཡང་སྦྱོར་བའི་དོན་ནོ། །
མཉམ་ཉིད་དང་པོ་གཉིས་མདོར་བསྟན་དང་། གཞན་བརྒྱད་དེ་གཉིས་ལས་
ཁྱད་པར་དུ་འཕགས་པ་ཡིན་ལ། དང་པོའི་མཚན་གཞི་ནི། སྔོ་སེར་ལ་སོགས་
པའི་ཆོས་ཐམས་ཅད་ཀྱི་མཚན་མ་མི་འདྲ་བ་རྣམས་འཕགས་པའི་མཉམ་་་་་་་
བཞག་ཡེ་ཤེས་ཀྱིས་སྟོང་ཉིད་གཟིགས་པའི་གཟིགས་ངོར་མེད་པ་ལྟ་བུ།
གཉིས་པའི་མཚན་གཞི་ནི། ཆོས་ཐམས་ཅད་རང་གི་མཚན་ཉིད་ཀྱིས་མེད་པ་
ལྟ་བུ་དེས་མཚོན་ནས། གཞན་བརྒྱད་ལ་ཡང་ཤེས་པར་བྱའོ། །འདིའི་མིག་ཡོར་
གང་ལ་བྱེད་ཅེ་ན། སྤྱིར་གཟུགས་བརྙན་དང་མིག་ཡོར་མི་འགལ་ཏེ། གཞི་ཤེས་
ཀྱི་ལམ་བདེན་གྱི་རྣམ་པ་འཆད་པའི་སྐབས་ཀྱི་མདོར་གཟུགས་བརྙན་ཞེས་་་་
བཤད་པ་ལ། རྒྱན་སྣང་དུ་མིག་ཡོར་ཞེས་འབྱུང་བའི་ཕྱིར། སྐབས་འདིར་མིག་
ཡོར་དང་གཟུགས་བརྙན་དོན་མི་གཅིག་སྟེ། དཔེ་སོ་སོར་གྲངས་པའི་ཕྱིར།
དེས་ན་འདིའི་མིག་ཡོར་ནི་འགྲེལ་བཤད་ལྟར་ན་སྐྱེས་བུའི་ལུས་ཀྱི་གྲིབ་མ་ལ་་
བྱེད། གནོད་འཇོམས་ཆུང་བ་ལས། རབ་རིབ་ཅན་ལ་སྐྲ་ཤད་འཛག་པར་སྣང་
བ་ལ་མིག་ཡོར་ཞེས་བཤད། ཐེག་བསྡུས་ཀྱི་བཤད་སྦྱར་ལས། བག་ཆགས་
འདྲེའི་རྩེར་མོ་ཞེས་བཤད་པ་ལྟར། མགལ་མེ་འཁོར་ལོ་སྣང་བ་ལ་མིག་ཡོར་དུ་
བཤད། སྔར་བཤད་པའི་མཉམ་ཉིད་བཅུའི་ནང་ནས་འདུས་བྱས་ཐམས་ཅད་
རང་བཞིན་གྱི་སྐྱེ་བ་མེད་པར་མཉམ་པ་ཉིད་བསྟན་བཅོས་འདིར་གཙོ་བོར་་་་་
གཏན་ལ་འབེབས་པ་ཡིན་ཏེ། རང་འགྲེལ་ལས། དེའི་ཕྱིར་འདིར་ཆོས་སྐྱེ་བ་
མེད་པ་མཉམ་པ་ཉིད་ཁོ་ན་རིགས་པས་བསྟན་པ་ཉིད་ཀྱི་ཆོས་མཉམ་པ་ཉིད་་
གཞན་བསྟན་པ་སླ་བར་དགོངས་ཏེ། སློབ་དཔོན་གྱིས་དབུ་མའི་བསྟན་བཅོས་
ཀྱི་དང་པོར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་
， 173.



པཎ་ཆེན་བདེ་ལེགས་ཉི་མས་མཛད།
མེད་མིན། །དངོས་པོ་གང་དག་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །
ཞེས་ཉེ་བར་བཀོད་པ་ཡིན་ནོ། །ཞེས་གསུངས། བདག་ལས་མ་ཡིན་ཞེས་
སོགས་ཀྱི་དོན་ཡང་མཐའི་ཡོད་མ་ཡིན་ཞེས་པ་དེ་དངོས་སྨྲ་བས། རང་བཞིན་
གྱི་སྐྱེ་བ་ཡོད་པའི་སྒྲུབ་བྱེད་དུ་འདོད་པའི་བདག་ལས་སྐྱེ་བ་སོགས་མཐའ་་་་་
བཞིའི་སྐྱེ་བ་ཡོད་པ་མ་ཡིན་པའི་དོན་ཡིན་གྱི། མ་ཡིན་ཞེས་པ། རང་་་
བཞིན་གྱི་སྐྱེ་བ་ཡོད་པ་མ་ཡིན་པའི་དོན་དུ་བཟུང་སྟེ་དམ་བཅར་བྱས་ནས་་་་
བདག་ལས་མིན་ཞེས་( ༨༠ ན）སོགས་བཞི་རྟགས་སུ་བྱེད་པ་ནི་དོན་མ་ཡིན་ཏེ།
སྒྲུབ་བྱེད་མཐའ་བཞིའི་སྐྱེ་བ་བཀག་པས་བསྒྲུབ་བྱ་རང་བཞིན་གྱི་སྐྱེ་བ་ཡང་་་
ཁེགས་པར་འགྱུར་བས་དེས་ན་ཕྱི་ནང་གི་དངོས་པོ་རྣམས་ཡུལ་དུས་གྲུབ་་་་་
པའི་མཐའ་འགར་ཡང་མཐའ་བཞི་ལས་སྐྱེ་བ་ཡོད་པ་མ་ཡིན་ཞེས་པའི་དམ་་་
བཅའ་ཙམ་བཞག་པ་ཡིན་པའི་ཕྱིར་ཏེ། རང་འགྲེལ་ལས། འདིར་མ་ཡིན་
ཞེས་བྱ་བ་འདི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་འབྲེལ་གྱི་ཡོད་་་་
པ་དང་ནི་མ་ཡིན་ཏེ། དེ་ཡང་དགག་པ་དོན་གྱིས་གྲུབ་པའི་ཕྱིར་རོ། །དེ་བཞིན་
དུ་དམ་བཅའ་གསུམ་ཆར་ལ་ཡང་སྦྱར་བར་བྱའོ། །ཞེས་གསུངས་པའི་ཕྱིར།
གཉིས་པ་ནི། མཉམ་ཉིད་བཅུ་སྟོན་པའི་ས་བཅུ་པའི་མདོའི་དོན། རང་བཞིན་
གྱི་སྐྱེ་བ་མེད་པའམ་བདག་མེད་རིགས་པས་སྒྲུབ་པ་ནི། དེ་ཉིད་དེ་ལས་འབྱུང་
མིན། ཞེས་པ་ནས། དེ་སྐད་སྔར་བཤད་ལྷག་མ་ཕྱོགས་འདི་ཉིད་ཀྱིས་རྟོགས་
པར་བྱ། །ཞེས་པའི་བར་གྱིས་འཆད། འདི་ལ་ཡང་། ཆོས་ཀྱི་བདག་མེད་རིགས་
པས་སྒྲུབ་པ་དང་། གང་ཟག་གི་བདག་མེད་རིགས་པས་སྒྲུབ་པའོ། །དང་པོ་དེ་
འཆད་པ་ལ། དེ་ཉིད་དེ་ལས། ཞེས་པ་ནས། རྣམ་དཔྱོད་པ་ནི་མྱུར་དུ་གྲོལ་
བར་འགྱུར། །ཞེས་པའི་བར་གསུངས། གཉིས་པ་དེ་འཆད་པ་ལ་ཉོན་མོངས་
སྐྱོན་རྣམས་ཞེས་པ་ནས། དེ་སྐད་སྔར་བཤད་ལྷག་མ་ཕྱོགས་འདི་ཉིད་ཀྱིས་
རྟོགས་པར་བྱ། །ཞེས་པའི་བར་གསུངས། གསུམ་པ་དེས་གྲུབ་པའི་སྟོང་ཉིད་ཀྱི་
， 174 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རབ་དབྱེ་འཆད་པ་ལ། བདག་མེད་འདི་ནི་འགྲོ་བ་རྣམས་གྲོལ་ཕྱིར་ཞེས་པ་
ནས། དེ་སྐད་རབ་ཏུ་གྲགས། ཞེས་པའི་བར་གསུངས། འདིར་ཆོས་ཀྱི་བདག་
མེད་དང་པོར་བསྟན་ནས། དེའི་རྗེས་སུ་གང་ཟག་གི་བདག་མེད་འཆད་པ་མི་
རིགས་ཏེ། བདག་མེད་གཉིས་བསྒོམ་པས་ཉམས་སུ་ལེན་པ་ན། དང་པོར་གང་
ཟག་གི་བདག་མེད་རྟོགས་པའི་ལྟ་བ་སྐྱེད་ནས། དེའི་རྗེས་སུ་ཆོས་ཀྱི་བདག་
མེད་རྟོགས་པའི་ལྟ་བ་སྐྱེ་དགོས་པའི་ཕྱིར་ཏེ། གང་ཟག་གི་བདག་མེད་རྟོགས་
སླ་ཞིང་། ཆོས་ཀྱི་བདག་མེད་རྟོགས་དཀའ་བའི་ཕྱིར་ཏེ། ལྷག་མཐོང་ཆུང་བ་
ལས། གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་ལ་ཕྲ་རགས་ཀྱི་ཁྱད་
པར་མེད་ཀྱང་། ཁྱད་གཞིའི་དབང་གིས་གང་ཟག་གི་སྟེང་དུ་ངེས་སླ་ཞིང་།
ཆོས་ཀྱི་སྟེང་དུ་ངེས་དཀའ་བ་ཡིན་ནོ། །ཞེས་དང་། བདག་འཛིན་གཉིས་ཀྱི་སྐྱེ་
རིམས་( ༨༠ བ)ལ། ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་སྐྱེད་
པ་ཡིན་ཡང་། བདག་མེད་གཉིས་ཀྱི་དེ་ཉིད་ལ་འཇུག་པ་ན། སྔོན་དུ་གང་
ཟག་གི་བདག་མེད་ཀྱི་ལྟ་བ་སྐྱེད་ནས། དེའི་འོག་ཏུ་ཆོས་ཀྱི་བདག་མེད་རྟོགས་
པའི་ལྟ་བ་སྐྱེད་དགོས་སོ། །ཞེས་གསུངས་པའི་ཕྱིར། ཟེར་ན། རྩ་བར་མ་ཁྱབ་
སྟེ། ཉམས་ལེན་གྱི་རིམ་པ་ལ་དེ་ལྟར་ཡོད་ཀྱང་། བཤད་རིམས་ཀྱི་དབང་དུ་
བྱས་ནས། དང་པོར་ཆོས་ཀྱི་བདག་མེད་བསྟན་ནས་དེའི་རྗེས་སུ་གང་ཟག་གི་
བདག་མེད་སྟོན་རིགས་ཏེ། ཆོས་ཀྱི་བདག་མེད་རིགས་པས་གཏན་ལ་ཕབ་པ་
ན། གང་ཟག་གི་བདག་མེད་འབད་མེད་དུ་རིགས་པས་གཏན་ལ་འབེབས་
པར་བྱེད་ནུས་པའི་ཕྱིར། དེ་ཉིད་དེ་ལས་ཞེས་པ་ནས། མྱུར་དུ་གྲོལ་བར་
འགྱུར་ཞེས་པའི་བར་གྱིས་ཆོས་ཀྱི་བདག་མེད་རིགས་པས་སྒྲུབ་ཚུལ་ལ་ཡང་་་
བཞི། མཐའ་བཞིའི་སྐྱེ་བ་བདེན་པ་གཉིས་ཀར་དགག་པ། དེ་ལྟར་དགག་པ་ལ་
རྩོད་པ་སྤང་བ། རྟེན་འབྱུང་གི་སྐྱེ་བ་ཉིད་ཀྱི་མཐར་འཛིན་གྱི་ལོག་རྟོག་འགོག་
ཚུལ། རིགས་པས་དཔྱད་པ་བྱས་པའི་འབྲས་བུ་ངོས་བཟུང་བའོ། །དེ་ལ་གསུམ།
• 175 •



པཎ་ཆེན་བདེ་ལེགས་ཉི་མས་མཛད།
རང་བཞིན་གྱི་སྐྱེ་བ་མེད་པའི་དམ་བཅའ་བཞག་པ། དེ་རིགས་པས་འགྲུབ་
པའི་སྒྲུབ་བྱེད་བསྟན་པ། མཐའ་བཞི་སྐྱེ་བ་བཀག་པས་གྲུབ་པའི་དོན་ནོ། །
དང་པོ་ནི། དེ་ཉིད་དེ་ལས་འབྱུང་མིན། ཞེས་སོགས་རྐང་པ་གཉིས་ཀྱིས་འཆད།
གཉིས་པ་ལ། བདག་སྐྱེ་དགག་པ། གཞན་སྐྱེ་དགག་པ། གཉིས་ཀ་ལས་སྐྱེ་བ་
དགག་པ། རྒྱུ་མེད་ལ་སྐྱེ་བ་དགག་པའོ། །དང་པོ་ནི། དེ་ནི་དེ་ལས་འབྱུང་མིན་
ཞེས་པ་ནས། བྱ་མིན་རྒྱ་ཆེར་བཤད་པའི་ཉེས་པ་ཐལ་བར་འགྱུར་ཕྱིར་རོ། །
ཞེས་པའི་བར་གྱིས་འཆད། གཉིས་པ་ནི། གཞན་ལ་བརྟེན་ནས་གལ་ཏེ་གཞན་
ཞིག་འབྱུང་བར་འགྱུར་ན་ནི། །ཞེས་པ་ནས། སྟོང་ཉིད་དོན་ཅན་ངེས་དོན་
ཤེས་པར་གྱིས། །ཞེས་པའི་བར་གྱིས་འཆད། གསུམ་པ་ནི། གཉིས་ལས་སྐྱེ་
བའང་ཞེས་སོགས་ཤོ་ལོ་ཀ་གཅིག་གིས་འཆད། བཞི་པ་ནི། གལ་ཏེ་རྒྱུ་མེད་ཁོ་
ནར། ཞེས་པ་ནས། མ་བཤད་འབྱུང་བ་འདི་དག་ལྟ་ཞིག་ཡོད་པ་མ་ཡིན་ནོ། །
ཞེས་པའི་བར་གྱིས་འཆད། མཐའ་བཞིའི་སྐྱེ་བ་བཀག་པས་གྲུབ་པའི་དོན།
གང་གི་ཕྱིར་ན་བདག་དང་ཞེས་སོགས་རྐང་པ་གཉིས་ཀྱིས་འཆད། དེ་ལྟར་
བཀག་པ་ལ་རྩོད་( ༨ ༡ ན)པ་སྤང་བ་ནི། གང་གི་སྤྲིན་ཚོགས། ཞེས་པ་ནས། མོ་
ཤམ་བུ་དང་མཚུངས་པར་ཅིས་མི་འགྱུར། །ཞེས་པའི་བར་གསུངས། རྟེན་
འབྱུང་གི་སྐྱེ་བ་ཉིད་ཀྱི་མཐར་འཛིན་འགོག་ཚུལ། གང་ཕྱིར་རྒྱུ་མེད་པ་དང་།
ཞེས་སོགས་ནས་བུད་ཤིང་མེད་པར་མེ་ཡོད་མིན་དེ་བཞིན་ཞེས་པའི་བར་་་་་
གྱིས་འཆད། རིགས་པས་དཔྱད་པ་བྱས་པའི་འབྲས་བུ་ངོས་བཟུང་བ་ནི། སོ་སོ་
སྐྱེ་བོ་རྣམས་ནི་ཞེས་སོགས་ཤོ་ལོ་ཀ་གསུམ་གྱིས་འཆད། །
དེ་རྣམས་ཀྱི་ནང་ནས། ༈ མངོན་དུ་ཕྱོགས་པར། ཞེས་སོགས་ཀྱི་སྐབས་སུ།
འདིའི་སྔ་འགྲེལ་ལས། བྱང་ཆུབ་སེམས་དཔའ་ས་ལྔ་པར། ཞེས་སོགས་ཀྱི་གོང་
དུ་གྲངས་པའི་ལུང་གི་དོན་བཤད་པ་དང༌། དེ་ལ་རྩོད་པ་སྤང་བའོ། །དང་པོ་
ནི། ས་དྲུག་པའི་སྔ་རོལ་ས་ལྔ་པ་མན་ཆད་དུ་འདིར་བསྟན་ཐུན་མོང་མ་ཡིན་
，176 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་འགོག་སྙོམས་མ་ཐོབ་སྟེ། ས་ལྔ་པ་མན་ཆད་དུ་ཤེར་ཕྱིན་ལྷག་པའི་ཡོན་
ཏན་ཁྱད་པར་ཅན་མ་ཐོབ་པའི་ཕྱིར། དེ་ལྟར་ཡང་། ཊིཀ་ཆེན་ལས། དེའི་ཕྱིར་
འགོག་པ་ལ་སྙོམས་པར་འཇུག་པ་ཐུན་མོང་མ་ཡིན་པ་འདི་ནས་ཐོབ་པ་ཡིན་
ནོ། །ཞེས་གསུངས་པའི་ཕྱིར། དེས་ན། རང་ཐོབ་བྱེད་ཀྱི་ཐབས་སུ་གྱུར་པའི་
འཇིག་རྟེན་ལས་འདས་པའི་ལམ་དང་སྲིད་རྩེའི་དངོས་གཞིའི་སྙོམས་འཇུག་་་
ལ་བརྟེན་ནས་ཐོབ་ཅིང་། སྲིད་རྩེ་ལས་འདོད་ཆགས་དང་བྲལ་བའི་རིགས་སུ་
གནས་པའི་རབ་ཏུ་ཕྱེ་བའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ།
འགོག་སྙོམས་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཐུན་
མོང་བའི་འགོག་སྙོམས་དང་། ཐུན་མོང་མ་ཡིན་པའི་དེ་གཉིས། དང་པོ་
ནི། རང་རྒྱུད་པ་མན་ཆད་ཀྱི་འགོག་སྙོམས་སུ་འདོད་པའི་དགག་གཞི་ཡིད་ཀྱི་
རྣམ་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པ་འཁོར་བཅས་བཀག་་་་
པའི་སྙོམས་འཇུག་ལྟ་བུ། གཉིས་པ་དང་འགོག་སྙོམས་དོན་གཅིག །རང་
འགྲེལ་དང་ཊིཀ་ཆེན་ལས། ས་དྲུག་པ་ནས་འགོག་པའི་སྙོམས་འཇུག་ཐུན་
མོང་མ་ཡིན་པ་ཐོབ་པར་བཤད་པ་དང་འགལ་ལོ་སྙམ་ན། སྐྱོན་མེད་དེ། རང་
འགྲེལ་དང་ཊིཀ་ཆེན་གྲངས་མ་ཐག་པའི་དོན་ནི། ས་ལྔ་པ་མན་ཆད་ལས་ཤེར་
ཕྱིན་ལྷག་པའི་སྟོབས་( ༨༡ བ）ཀྱིས་ཐོབ་པའི་འགོག་སྙོམས་ས་ལྔ་པ་མན་ཆད་་་
ན་མེད་ཀྱི་ས་དྲུག་པ་ནས་ཐོབ་པའི་དོན་ནོ། །ཐུན་མོང་བའི་འགོག་སྙོམས་
ནི་ཐེག་པ་ཐུན་མོང་བའི་མདོ་བསྟན་བཅོས་ནས་འགོག་སྙོམས་སུ་བཤད་པས་
འགོག་སྙོམས་ཞེས་བཏགས་པ་ཡིན་གྱི། དེ་འགོག་སྙོམས་མ་ཡིན་ནོ། །དཔེར་
ན། ཊིཀ་ཆེན་ལས། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་
ལ་ཐུན་མོང་བའི་འཇིག་ལྟ་ཞེས་གསུངས་ཀྱང་། དེ་འཇིག་ལྟ་ཡིན་པ་མི་བཞེད་
པ་བཞིན་ནོ། །སྒྲ་བཤད་པ་ནི། ས་དྲུག་པའི་མཉམ་བཞག་ཡེ་ཤེས་ཆོས་ཅན།
འགོག་པའི་སྙོམས་འཇུག་ཅེས་བརྗོད་པའི་རྒྱུ་མཚན་ཡོད་དེ། དེ་བཞིན་ཉིད་
• 177 •



པཎ་ཆེན་བདེ་ལེགས་ཉི་མས་མཛད།།
ལ་འགོག་པ་ཞེས་བྱ་ལ། དེ་ལ་སྙོམས་པར་འཇུག་པའི་ཡེ་ཤེས་ཡིན་པའི་རྒྱུ་
མཚན་གྱིས་དེར་བརྗོད་པའི་ཕྱིར། དེ་བཞིན་ཉིད་ལ་འགོག་པ་ཞེས་བརྗོད་
པའི་རྒྱུ་མཚན་ཡོད་དེ། དེ་བཞིན་ཉིད་མངོན་སུམ་དུ་རྟོགས་པའི་ཡེ་ཤེས་དེ་
གཉིས་སྣང་གི་སྤྲོས་པ་བཀག་པའི་ཡེ་ཤེས་ཡིན་པའི་ཕྱིར། དེ་ལྟ་ཡང་རང་
འགྲེལ་ལས། དེ་བཞིན་ཉིད་ལ་འགོག་པ་ཞེས་བརྗོད་དེ། འདིར་སྤྲོས་པ་ཐམས་
ཅད་འགོག་པར་འགྱུར་བའི་ཕྱིར། ཞེས་གསུངས། །
༈ གཉིས་པ་རྩོད་པ་སྤོང་བ་ལ་ཁ་ཅིག་ན་རེ། ས་དྲུག་པ་མན་ཆད་དུ་་་་
འགོག་པའི་སྙོམས་འཇུག་ཐོབ་པ་མེད་དེ། དེ་མན་ཆད་དུ་ཤེར་ཕྱིན་ཕུལ་དུ་
བྱུང་བ་ཐོབ་པ་མེད་པའི་ཕྱིར། ཞེས་ཟེར་བ་མི་འཐད་དེ། ས་དྲུག་པ་མན་ཆད་
དུ་འགོག་པའི་སྙོམས་འཇུག་ཐོབ་པ་ཡོད་པར་ཐལ། ཕྱིར་མི་འོང་ལུས་མངོན་
བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་གྱིས་་་་
འགོག་སྙོམས་ཐོབ་པའི་ཕྱིར། རྟགས་སླ། གཞན་ཡང་། ས་དྲུག་པ་མན་ཆད་
དུ་འགོག་པའི་སྙོམས་འཇུག་ཐོབ་པ་ཡོད་པར་ཐལ། མཐོང་ལམ་རྩེ་སྦྱོར་གྱིས་
བསྡུས་པའི་མཐར་གནས་སྙོམས་འཇུག་དགུ་ཡོད་པའི་ཕྱིར་ཏེ། མདོ་ལས། དེ་
རྣམ་པར་ཐར་པ་བརྒྱད་པོ་དེ་དག་དང་མཐར་གྱིས་གནས་པའི་སྙོམས་པར་་་་་
འཇུག་པ་དགུ་པོ་དེ་དག་རྣམ་པར་ཕྱེ་ཞིང་སེང་གེ་རྣམ་པར་འགྱིང་བའི་ཏིང་་
ངེ་འཛིན་ལ་སྙོམས་པར་འཇུག་གོ །ཞེས་གསུངས་པའི་ཕྱིར། ཁ་ཅིག །སྟོང་
ཉིད་ལ་གཉིས་སྣང་ནུབ་པའི་ཡེ་ཤེས་ཡིན་ན། འགོག་པའི་སྙོམས་འཇུག་ཡིན་
པས་ཁྱབ་ཟེར་བ་མི་འཐད་དེ། འགོག་( ༨ ༢ ན）པའི་སྙོམས་འཇུག་ཐོབ་པ་ལ་
སྲིད་རྩེའི་དངོས་གཞི་སྙོམས་འཇུག་ཐོབ་དགོས་པའི་ཕྱིར་དང་། དེ་ཐོབ་པ་ལ་
འདས་ལམ་ཐོབ་པ་སྔོན་དུ་འགྲོ་དགོས་པའི་ཕྱིར། ཁ་ཅིག །ཁྱོད་ཀྱི་འཇུག་
འགྲེལ་གྱི་དོན་འཆད་ཚུལ་དེ་མི་འཐད་དེ། ས་དྲུག་པར་འགོག་པའི་སྙོམས་
འཇུག་ཐུན་མོང་མ་ཡིན་པར་མ་ཐོབ་པར་ཐལ། ས་དྲུག་པར་ཤེར་ཕྱིན་ཕུལ་དུ་
• 178 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བྱུང་བ་མ་ཐོབ་པའི་ཕྱིར། ཁྱབ་པ་ཁས། རྟགས་གྲུབ་སྟེ། སློབ་ལམ་ན་ཤེར་ཕྱིན་
མེད་པའི་ཕྱིར། ཞེ་ན། སློབ་ལམ་ན་ཤེར་ཕྱིན་ཡོད་དེ། སློབ་ལམ་ན་སྦྱིན་པའི་
ཕར་ཕྱིན་ཡོད་པ་གང་ཞིག །རྒྱུ་མཚན་མཚུངས་པའི་ཕྱིར། དང་པོ་གྲུབ་སྟེ།
སྒྲིབ་གཉིས་སྤངས་པའི་སངས་རྒྱས་ཀྱི་སར་ཕྱིན་པར་བྱེད་པའི་བྱང་སེམས་ཀྱི་
སྦྱིན་པ་ཡིན་ན། སྦྱིན་པའི་ཕར་ཕྱིན་ཡིན་དགོས་པའི་ཕྱིར། རང་འགྲེལ་ལས།
ཡོངས་སུ་བསྔོ་བ་ཁྱད་པར་གྱི་ཕ་རོལ་ཏུ་འགྲོ་བ་ལ་ངེས་པར་བཞག་ནས་ནི།
སྦྱིན་པའི་ཕ་རོལ་ཏུ་ཕྱིན་པའི་མིང་རྙེད་པར་འགྱུར་རོ། །ཞེས་དང་། ཊིཀ་ཆེན་
ལས། ཕ་རོལ་ཏུ་ཕྱིན་པའི་དོན་ལ་ཕ་རོལ་འདིར་ཕྱིན་པ་ཞེས་ལས་ལ་སྦྱར་ན་
སངས་རྒྱས་ཀྱི་སར་ཕྱིན་པ་ཡིན་ལ། འདིས་ཕ་རོལ་ཏུ་ཕྱིན་པར་བྱེད་པ་ཞེས་
བྱེད་པ་ལ་སྦྱར་ན་སློབ་ལམ་ན་ཡང་ཤེར་ཕྱིན་ཡོད་དེ། ཞེས་གསུངས། ཁོ་ན་རེ།
རང་འགྲེལ་ལས། དེ་ལས་ཕ་རོལ་ཞེས་བྱ་བ་ནི། གང་འཁོར་བའི་རྒྱ་མཚོའི་ཕ་
འགྲམ་མམ་ངོགས་ཏེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་
པའི་རང་བཞིན་མངའ་བའི་སངས་རྒྱས་ཉིད་དོ། །ཕ་རོལ་ཏུ་སོན་པ་ནི་ཕ་
རོལ་ཏུ་ཕྱིན་པའོ། །ཞེས་གསུངས་ཏེ། ཞེས་གསུངས་པ་དང་འགལ་ལོ་སྙམ་ན་
སྐྱོན་མེད་དེ། ཕ་རོལ་ཏུ་ཕྱིན་པར་བྱེད་པའི་བྱང་སེམས་ཀྱི་ཡེ་ཤེས་དང་། ཕ་
རོལ་ཏུ་ཕྱིན་ཟིན་པའི་ཡེ་ཤེས་གང་རུང་ཕར་ཕྱིན་དུ་འཇོག་པའི་ཕ་རོལ་ཏེ།
སྒྲིབ་གཉིས་སྤངས་པའི་སངས་རྒྱས་ལ་བྱེད་པ་ལུང་དེའི་དོན་ཡིན་པའི་ཕྱིར།
རྩ་བའི་རྟགས་གཉིས་པ་རྒྱུ་མཚན་མཚུངས་པ་ཡང་གྲུབ་སྟེ། རང་འགྲེལ་ལས།
ཚུལ་ཁྲིམས་ལ་སོགས་པ་འཆད་པར་འགྱུར་བ་དག་ཀྱང་དེ་བཞིན་དུ་རིག་་་་་
པར་བྱའོ། །ཞེས་གསུངས་པའི་ཕྱིར། གཞན་ཡང་། སློབ་ལམ་ན་སྦྱིན་པའི་ཕར་
ཕྱིན་ཡོད་དེ། སེམས་བསྐྱེད་བསྔོ་བ་སྟོང་ཉིད་མངོན་སུམ་དུ་རྟོགས་པའི་ཤེས་
( ༨ ༢ བ)རབ་ཀྱིས་ཟིན་པའི་སྦྱིན་པ་དེ་ཡིན་ན། སྦྱིན་པའི་ཕར་ཕྱིན་ཡིན་དགོས་
པའི་ཕྱིར་ཏེ། དེ་ཡིན་ན་འཇིག་རྟེན་ལས་འདས་པའི་སྦྱིན་པའི་ཕར་ཕྱིན་ཡིན་
，179 .



པཎ་ཆེན་བདེ་ལེགས་ཉི་མས་མཛད།
དགོས་པའི་ཕྱིར། རྟགས་གྲུབ་སྟེ། སྦྱིན་པ་སྦྱིན་བྱ་ལེན་པོ་གཏོང་པོས་སྟོང་། །
ཞེས་སོགས་ཀྱིས་སེམས་བསྐྱེད་བསྔོ་བ་སྟོང་ཉིད་མངོན་སུམ་དུ་རྟོགས་པའི་་་་
ཤེས་རབ་ཀྱིས་ཟིན་པའི་སྦྱིན་པ་དེ། འཇིག་རྟེན་ལས་འདས་པའི་སྦྱིན་པའི་
ཕར་ཕྱིན་དང༌། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་མ་ཟིན་
ཀྱང་ཐེག་ཆེན་སེམས་བསྐྱེད་ཀྱིས་ཟིན་པའི་སྦྱིན་པ་འཇིག་རྟེན་པའི་སྦྱིན་པའི་
ཕར་ཕྱིན་གྱི་དོན་དུ་གསལ་བར་བསྟན་པའི་ཕྱིར། ཁ་ཅིག་གི །འགོག་
སྙོམས་ཡིན་ན་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་་་་
མི་དགོས་པར་ཐལ། བྱང་འཕགས་ཀྱི་རྒྱུད་ཀྱི་འགོག་སྙོམས་དེ་ཆོས་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཡེ་ཤེས་ཡིན་ཀྱང་། ཕྱིར་མི་འོང་ལུས་མངོན་
བྱེད་དང་། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་
རྒྱུད་ཀྱི་འགོག་སྙོམས་དེ་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་་་
ཤེས་མ་ཡིན་པའི་ཕྱིར། ཞེས་ཟེར་བ་མི་འཐད་དེ། འོ་ན་ཕྱིར་མི་འོང་ལུས་
མངོན་བྱེད་དང་། གཉིས་ཀའི་ཆ་ལས་རྣམ་པར་གྲོལ་བའི་ཐེག་དམན་དགྲ་
བཅོམ་གྱིས་སྟོང་ཉིད་མངོན་སུམ་དུ་མ་རྟོགས་ཤིང༌། བྱང་འཕགས་ཀྱིས་སྟོང་
ཉིད་མངོན་སུམ་དུ་རྟོགས་པའི་ཁྱད་པར་འཐད་པར་ཐལ། དམ་བཅའ་དེ་
འཐད་པའི་ཕྱིར། ཡང་བདག་གི་བླ་མ་མཁས་པའི་དབང་པོ་ཁ་ཅིག །དོགས་པ་
འདི་ལྟར་གསུངས་ཏེ། འགོག་པ་ལ་འགོག་པ་སྤེལ་བར་གསུངས་པ་མི་འཐད་
པར་ཐལ། ཡར་འོང་ཐོད་རྒལ་གྱི་སྤེལ་གཞི་བསམ་གཟུགས་བརྒྱད་པོ་དང་།
སྤེལ་ཆོས་འགོག་སྙོམས་གཉིས་ཀ་འགོག་པའི་སྙོམས་འཇུག་ཏུ་མཚུངས་པའི་་་
ཕྱིར། དེར་ཐལ། དེའི་སྤེལ་གཞི་བསམ་གཟུགས་བརྒྱད་པོ་དེ་འགོག་པའི་
སྙོམས་འཇུག་ཡིན་པའི་ཕྱིར། ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་མཉམ་བཞག་ཡིན་ན། འགོག་པའི་སྙོམས་འཇུག་ཡིན་དགོས་པའི་ཕྱིར།
ཡང་ཡར་འོང་གི་འགོག་སྙོམས་དང༌། མར་འོང་གི་འགོག་སྙོམས་གཉིས་ལ་ཞི་
• 13(0 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
མ་ཞིའི་ཁྱད་པར་མེད་པར་ཐལ། དེ་གཉིས་ཀ་ཆོས་ཉིད་ལ་རྩེ་གཅིག་ཏུ་མཉམ་
པར་བཞག་( ༨ ༣ན）པའི་མཉམ་གཞག་ཡེ་ཤེས་སུ་མཚུངས་པའི་ཕྱིར། རྟགས་
ཁས། ཞེས་གསུངས་པ་ལ་ལན་ཇི་འདེབས་གཟིགས་ཤིག ། །
དེ་རྣམས་ཀྱི་ནང་ནས། དེ་ཉིད་དེ་ལས་འབྱུང་མིན། ཞེས་སོགས་ཀྱི་སྐབས་
སུ། གཞུང་འདིས་མཐའ་བཞི་སྐྱེ་བ་མེད་པའི་དམ་བཅའ་དངོས་སུ་བསྟན་པ་
ལ། ཊིཀ་ཆེན་ལས། རང་བཞིན་གྱི་སྐྱེ་བ་མེད་པའི་དམ་བཅའ་བཞག་ཅེས་
གསུངས་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། མཐའ་བཞིའི་སྐྱེ་
བ་ཁས་ལེན་པ་རྣམས་ཀྱི། རང་བཞིན་གྱི་སྐྱེ་བ་ངེས་པར་ཁས་ལེན་པ་དང་།
མཉམ་ཉིད་བཅུའི་ནང་ནས། འདིར་རང་བཞིན་གྱི་སྐྱེ་བ་མེད་པར་མཉམ་པ་
ཉིད་གཙོ་བོར་གཏན་ལ་འབེབས་པར་ཤེས་པའི་ཆེད་དུ་དེ་ལྟར་གསུངས་པའི་
ཕྱིར། འདིར་རང་བཞིན་གྱི་སྐྱེ་བ་མེད་པར་གཏན་ལ་འབེབས་པ་ལ། དོན་དམ་
དཔྱོད་བྱེད་ཀྱི་རྟགས་ཀྱི་དགག་བྱ་ངོས་བཟུང་བ་དང༌། དེ་འགོག་བྱེད་ཀྱི་
རིགས་པ་བཤད་པ་གཉིས། དང་པོ་ལ་དགག་བྱའི་རྣམ་གཞག་སྤྱིར་བཤད་པ།
རང་རྒྱུད་པའི་དགག་བྱའི་ཚད་བཤད་པ། ཐལ་འགྱུར་བའི་དགག་བྱའི་ཚད་
བཤད་པའོ། །དང་པོ་ནི། སྤྱིར་དགག་བྱ་ལ་ལམ་གྱི་དགག་བྱ་དང༌། རིག་པའི་
དགག་བྱ་གཉིས། དང་པོ་ནི། སྒྲིབ་པ་གཉིས་ལྟ་བུ། གཉིས་པ་ནི། བདེན་གྲུབ་
དང་། བདེན་འཛིན་ལྟ་བུ། དེས་ན་བདེན་འཛིན་དོན་དམ་དཔྱོད་བྱེད་ཀྱི་
རིགས་པའི་དགག་བྱ་ཡིན་ཏེ། རྩོད་བཟློག་ལས། ཡང་ན་ཁ་ཅིག་སྤྲུལ་པ་ཡི། །
བུད་མེད་ལ་ནི་བུད་མེད་སྙམ། །ལོག་འཛིན་འབྱུང་བ་སྤྲུལ་པ་ཡིས། །འགོག་
བྱེད་འདི་ནི་དེ་ལྟར་ཡིན། །ཞེས་གང་ཟག་ཁ་ཅིག །སྤྲུལ་པའི་བུད་མེད་ལ་བུད་
མེད་དུ་བཟུང་ནས་ཆགས་པ་སྐྱེས་པ་ན། དེ་བཞིན་གཤེགས་པས་ཉན་ཐོས་
ཀྱི་སྤྲུལ་པ་ཞིག་སྤྲུལ་ནས། སྤྲུལ་པའི་བུད་མེད་ལ་བུད་མེད་དོ་སྙམ་དུ་འཛིན་
པའི་ལོག་རྟོག་འགོག་པ་བཞིན་དུ། བདག་མེད་སྟོན་པའི་ཚིག་སྟོང་པ་སྤྲུལ་པ་
• 181 •



པཎ་ཆེན་བདེ་ལེགས་ཉི་མས་མཛད།
ལྟ་བུས། རང་བཞིན་གྱིས་གྲུབ་པ་སྟོང་པས། སྤྲུལ་པའི་བུད་མེད་དང་འདྲ་
བའི་དངོས་པོ་ཐམས་ཅད་ལ་བདེན་གྲུབ་དུ་འཛིན་པའི་ལོག་རྟོག་འགོག་པར་
གསུངས་པའི་ཕྱིར། དེ་ལྟར་ཡང་། ལམ་རིམ་ཆེན་མོར། ཕྱིན་ཅི་ལོག་གི་འཛིན་
པ་ལ་དགག་བྱར་གསུངས་པ་དང་། དེས་བཟུང་( ༨ ༣ བ）བའི་རང་བཞིན་ཡོད་
པ་ལ་དགག་བྱར་མཛད་པ་གཉིས་ཡོད། འོན་ཀྱང་དགག་བྱའི་གཙོ་བོ་ནི་ཕྱི་མ་
ཡིན་ཏེ། ཞེས་དང་། སྟོང་ཐུན་ཆེན་མོར། ཡང་ཆོས་རྣམས་ཀྱི་དེ་ཁོ་ན་ཉིད་ལ་
ཕྱིན་ཅི་ལོག་ཏུ་སྒྲོ་འདོགས་པའི་ལོག་རྟོག་དང་། ལོག་རྟོག་དེས་ཇི་ལྟར་བཟུང་
བ་ལྟར་དུ་གྲུབ་པ་གཉིས་ཀ་དགག་བྱ་ཡིན་ཏེ། ཞེས་གསུངས། གཉིས་པ་རང་
རྒྱུད་པའི་དགག་བྱའི་ཚད་བཤད་པ་ནི། བདེན་གྲུབ་དང་། བདེན་འཛིན་ངོས་
བཟུང་བ། འཇིག་རྟེན་པ་ལ་ལྟོས་པའི་བདེན་རྫུན་སྒྱུ་མའི་དཔེས་བསྟན་པ།
དཔེ་དེ་དོན་ལ་སྦྱར་ནས་བཤད་པའོ། །དང་པོ་ནི་དབུ་མ་སྣང་བ་ལས། དངོས་
པོ་ཡང་དག་པར་ངོ་བོ་ཉིད་མེད་པ་དག་ལ་ཡང་། དེ་ལས་ཟློག་པའི་རྣམ་པར་
སྒྲོ་འདོགས་པའི་འཁྲུལ་པའི་བློ་གང་ཡིན་པ་དེ་ནི་ཀུན་རྫོབ་ཅེས་བྱ་སྟེ།
འདིའམ་འདིས་དེ་ཁོ་ན་ཉིད་སྒྲིབ་པ་ལྟ་བུར་བྱེད། འགེབས་པ་ལྟ་བུར་བྱེད་
པའི་ཕྱིར་རོ། །དེ་སྐད་དུ་མདོ་ལས་ཀྱང་། དངོས་རྣམས་སྐྱེ་བ་ཀུན་རྫོབ་ཏུ། །
དམ་པའི་དོན་དུ་རང་བཞིན་མེད། །རང་བཞིན་མེད་ལ་འཁྲུལ་པ་གང་། །དེ་ནི་
ཡང་དག་ཀུན་རྫོབ་འདོད། །ཅེས་གསུངས་སོ། །དེ་ལས་བྱུང་བའི་ཕྱིར། དེས་ཉེ་
བར་བསྟན་པ་མཐོང་བའི་དངོས་པོ་བརྫུན་པ་ཐམས་ཅད་ནི་ཀུན་རྫོབ་པ་ཁོ་་་
ན་ཡིན་ཞེས་བྱའོ། །དེ་ཡང་ཐོག་མ་མེད་པའི་འཁྲུལ་པའི་བག་ཆགས་ཡོངས་སུ་
སྨིན་པའི་དབང་གིས་བྱུང་ལ། དེས་ཀྱང་སྲོག་ཆགས་ཐམས་ཅད་ལ་ཡང་དག་
པར་དངོས་པོའི་བདག་ཉིད་ལྟ་བུར་ཉེ་བར་བསྟན་པར་མཐོང་བར་འགྱུར་ཏེ།
དེའི་ཕྱིར་དེ་དག་གི་བསམ་པའི་དབང་གི་དངོས་པོ་རྫུན་པའི་ངོ་བོ་ཐམས་་་་་
ཅད་ནི་ཀུན་རྫོབ་དུ་ཡོད་པ་ཁོ་ནའོ། །ཞེས་གསུངས་སོ། །ཞེས་གསུངས། འདིའི་
，182 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དོན་ནི། དངོས་པོ་ཞེས་པ་ནས། འགེབས་པ་ལྟ་བུར་བྱེད་པའི་ཕྱིར། ཞེས་པའི་
བར་གྱིས། དངོས་པོ་རྣམས་དོན་དམ་པར་གྲུབ་པར་འཛིན་པའི་བདེན་འཛིན་
གྱིས་དེ་ཁོ་ན་ཉིད་མཐོང་བ་ལ་སྒྲིབ་པར་བྱེད་པས། དེ་བློ་ཀུན་རྫོབ་པ་ཡིན་
ཞེས་བསྟན། དེའི་ཤེས་བྱེད་དུ་ལང་གཤེགས་ཀྱི་ལུང་དྲངས་པ་ནི། དངོས་
རྣམས་སྐྱེ་བ་ཀུན་རྫོབ་ཏུ། །ཞེས་སོགས་གསུངས་པ་རྣམས་ཡིན། དེ་ཡང་དངོས་
རྣམས་ཞེས་སོགས་ཚིག་རྐང་དང་པོས། དངོས་པོ་རྣམས་ཀུན་རྫོབ་ཏུ་ཡོད་
ཅེས་བསྟན། ( ༨༤ན） ཚིག་རྐང་གཉིས་པས་དངོས་པོ་རྣམས་དོན་དམ་པར་
མེད་པར་བསྟན། ཚིག་རྐང་ཐ་མ་གཉིས་ཀྱིས་དངོས་པོ་རྣམས་དོན་དམ་པར་
གྲུབ་པར་འཛིན་པའི་བདེན་འཛིན་དེས་ཡང་དག་པའི་གནས་ལུགས་མཐོང་་་
བ་ལ་སྒྲིབ་པས་བློ་ཀུན་རྫོབ་པར་བསྟན། དེ་ལས་བྱུང་བའི་ཕྱིར། ཞེས་སོགས་
ཀྱི་དོན་ནི། བདེན་འཛིན་ལས་བྱུང་བ་སྟེ། བདེན་འཛིན་གྱིས་རྒྱུད་བསླད་
པའི་དབང་གིས་བདེན་པར་མེད་བཞིན་དུ་རྟོག་པ་ལ་བདེན་པར་སྣང་བའི་་་་
གཟུགས་སྒྲ་སོགས་ཀུན་རྫོབ་པ་སྟེ་རྫུན་པ་ཁོ་ན་ཡིན་ཞེས་བསྟན། དེ་ཡང་
ཞེས་པ་ནས། འགྱུར་ཏེ་ཞེས་པའི་བར་གྱིས་དངོས་པོ་དོན་དམ་པར་གྲུབ་པར་
འཛིན་པའི་བདེན་འཛིན་དེ་ལྷན་སྐྱེས་ཡིན་པར་བསྟན། དེའི་ཕྱིར་དེ་དག་གི་
ཞེས་སོགས་ཀྱི་དོན་ནི། དངོས་རྣམས་སྐྱེ་བ་ཀུན་རྫོབ་ཏུ་ཞེས་པའི་ཀུན་རྫོབ་ཏུ་
ཡོད་པའི་དོན་དེ་གང་ཞེ་ན། བློ་གནོད་མེད་ལ་སྣང་བའི་དབང་གིས་བཞག་
པའི་ཡོད་པ་ཙམ་ཀུན་རྫོབ་ཏུ་ཡོད་པའི་དོན་ཡིན་ཞེས་དངོས་སུ་བསྟན་ནས།
བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་་
ངོས་ནས་གྲུབ་ན་བདེན་པར་གྲུབ་པ་དང་། དོན་དམ་པར་གྲུབ་པ་དང༌། ཡང་
དག་པར་གྲུབ་པ་དང༌། དེ་ཁོ་ན་ཉིད་དུ་གྲུབ་པ་དང༌། གཤིས་ལུགས་སུ་གྲུབ་
པར་བསྟན་ཅིང་། དེ་རྣམས་སུ་གྲུབ་པར་འཛིན་པའི་བློ་དེ་བདེན་འཛིན་དུ་
བསྟན། དེས་ན་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་
• 183 •



པཎ་ཆེན་བདེ་ལེགས་ཉི་མས་མཛད།
སྡོད་ལུགས་ཀྱི་ངོས་ནས་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་་
ཡིན་པར་རྗེ་ཡབ་སྲས་ཀྱིས་བཤད་པའི་རང་རྒྱུད་པའི་གཞུང་གི་དགོངས་པ་་་་
མཐར་ཐུག་ཡིན་ཏེ། ཇི་ལྟར་སྣང་བ་འདི་ཁོ་ན། །ཀུན་རྫོབ་གཞན་ནི་གཅིག་
ཤོས་སོ། །ཞེས་དང་། ཇི་ལྟར་སྣང་ཞིང་ངོ་བོའི་ཕྱིར། །འདི་ལ་དཔྱད་པ་མི་
འཇུག་གོ །ཞེས་སོགས་རང་རྒྱུད་པའི་གཞུང་ལས་ཆེས་གསལ་བའི་ཕྱིར། ཁོ་
ན་རེ། དབུ་མ་སྣང་བ་ལས། དོན་དམ་པར་སྐྱེ་བ་མེད་དོ་ཞེས་བྱ་བ་ནི། འདི་
དག་ཡང་དག་པའི་ཤེས་པ་སྐྱེ་བ་མ་གྲུབ་བོ། །ཞེས་བཤད་པར་འགྱུར་རོ་ཞེ་ན་
སྐྱེ་བ་སོགས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་དེ་ཁོ་ན་ཉིད་རིགས་་་་
པའི་རིགས་ངོར་མ་གྲུབ་པར་སྐྱེ་བ་དོན་དམ་པར་མེད་པའི་དོན་དུ་གསུངས་་་
པ་ནི་ཤུགས་ཀྱི་དེ་ཁོ་ན་( ༨༤བ）ཉིད་ལ་དཔྱོད་པའི་རིགས་ཤེས་ཀྱི་དེ་ཁོ་ན་་་་་
ཉིད་རིགས་པའི་རིགས་ངོར་ཡོད་པ་དོན་དམ་པར་ཡོད་པའི་དོན་དུ་གསུངས་
པ་ཇི་ལྟར་ཡིན་ཞེ་ན། སྐྱོན་མེད་དེ། དབུ་མ་སྣང་བ་ལས་དེ་ལྟར་གསུངས་པའི་
དོན་ནི། དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་རིགས་
པའི་རིགས་ངོར་མེད་པ་དེ་དོན་དམ་པར་མེད་པའི་སྒྲུབ་བྱེད་དུ་སྟོན་པ་ཡིན་་
གྱི། དེ་དོན་དམ་པར་མེད་པར་བསྟན་པ་མ་ཡིན་པས་དེས་ན་དོན་དམ་པར་
མེད་པའི་ཚུལ་ལ་གཉིས་ཡོད་དེ། དེ་ཁོ་ན་ཉིད་ལ་དཔྱོད་པའི་ཐོས་བསམ་སྒོམ་
གསུམ་གྱི་རིགས་ཤེས་ལ་དོན་དམ་དུ་བྱས་ནས་དེ་འདྲའི་རིགས་ཤེས་ཀྱི་དེ་ཁོ་
ན་ཉིད་ངེས་པའི་ངེས་ངོར་མེད་པ་ལ་དོན་དམ་པར་མེད་པར་བཤད་པ་དང༌།
བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་་
ངོས་ནས་མ་གྲུབ་པ་ལ་དོན་དམ་པར་མེད་པར་བཤད་པའི་ཚུལ་གཉིས་ཡོད་་་
པའི་ཕྱིར། ཀུན་རྫོབ་ཀྱི་ཆོས་རྣམས་དོན་དམ་སྔ་མའི་དབང་དུ་བྱས་པའི་བློ་
དོན་དམ་པར་དེ་ཁོ་ན་ཉིད་ངེས་པའི་ངེས་ངོར་གྲུབ་པ་མ་ཡིན་ཀྱང་དོན་དམ་
སྔ་མའི་དབང་དུ་བྱས་པའི་བློ་དོན་དམ་པ་དེས་དེ་ཁོ་ན་ཉིད་ངེས་པའི་ངེས་་་
· 184 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ངོར་གྲུབ་པ་ཡོད་དེ། དོན་དམ་པ་དེ་དེ་ཁོ་ན་ཉིད་ངེས་པའི་ངེས་ངོར་གྲུབ་
པའི་ཕྱིར། བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་
ལུགས་ཀྱི་ངོས་ནས་གྲུབ་ན་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་
ན་ཉིད་ངེས་པའི་ངེས་ངོར་ཡོད་པས་ཁྱབ་སྟེ། དེ་ལྟར་གྲུབ་ན་བདེན་པར་
གྲུབ་དགོས་པའི་ཕྱིར། ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་
རིགས་ཤེས་ཀྱི་དེ་ཁོ་ན་ཉིད་ངེས་པའི་ངེས་ངོར་མེད་ཀྱང་། དེ་ཁོ་ན་ཉིད་ལ་
དཔྱོད་པའི་རིགས་ཤེས་ཀྱི་ངོར་མེད་པས་མ་ཁྱབ་སྟེ། གཞི་གྲུབ་ན་དེ་ཁོ་ན་
ཉིད་ལ་དཔྱོད་པའི་རིགས་ཤེས་ཀྱི་ངོར་ཡོད་དགོས་པའི་ཕྱིར། ཀུན་རྫོབ་ཀྱི་
ཆོས་རྣམས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་་་་
པའི་ངེས་ངོར་ཡོད་པར་འཛིན་པའི་བློ་དེ་བདེན་འཛིན་ཡིན་ཀྱང་། བདེན་
འཛིན་ལྷན་སྐྱེས་མ་ཡིན་ཏེ། བདེན་འཛིན་ཀུན་བརྟགས་ཡིན་པའི་ཕྱིར། ཀུན་
རྫོབ་ཀྱི་ཆོས་རྣམས་དེ་འདྲ་བའི་བློ་དེས་དེ་ཁོ་ན་ཉིད་ངེས་པའི་ངེས་ངོར་ཡོད་
པར་འཛིན་པ་ལ་དེ་རྣམས་བློ་ལ་སྣང་བའི་དབང་གིས་བཞག་པ་མ་ཡིན་པར་་
ཡུལ་རང་གི་སྡོད་ལུགས་ཀྱི་ངོས་ནས་གྲུབ་པར་འཛིན་པ་( ༨ ༥ན）དགོས་ཏེ། དེ་
ལྟར་འཛིན་པ་ལ་བདེན་གྲུབ་ཏུ་འཛིན་པ་དགོས་པའི་ཕྱིར། དབུ་མ་སྣང་བའི་
ལུང་འདི་ལ་བརྟེན་ནས་དགག་བྱའི་ཚད་རིགས་པས་དཔྱད་བཟོད་དང་།
དཔྱད་བཟོད་ཀྱི་དངོས་པོ་ལ་འདོད་པ་མང་དུ་བྱུང་ཞིང་། ལོ་ཙྪ་བ་ཆེན་པོ་
སོགས་ཁ་ཅིག །དོན་དམ་པ་ཡང་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་
ངོར་མེད་པར་བཟུང་ནས་དོན་དམ་བདེན་པ་ཤེས་བྱ་མ་ཡིན་པར་འདོད་པ་་་
དང་། རྗེ་བཙུན་ཆ་པ་སོགས་ཁ་ཅིག་དོན་དམ་པ་དེ་ཁོ་ན་ཉིད་ལ་དཔྱོད་པའི་
རིགས་ཤེས་ཀྱི་ངོར་ཡོད་པར་བཟུང་ནས། དོན་དམ་བདེན་པ་བདེན་གྲུབ་ཏུ་
འདོད་པ་སོགས་མི་འཐད་དེ། དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་ངོར་
མེད་པ་དོན་དམ་པར་མེད་པའི་དོན་དུ་ལུང་དེས་མ་བསྟན་ཅིང༌། ལུང་དེས་
• 135 •



པཎ་ཆེན་བདེ་ལེགས་ཉི་མས་མཛད།
ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་
ཉིད་ངེས་པའི་ངེས་ངོར་མེད་པ་ཀུན་རྫོབ་ཀྱི་ཆོས་རྣམས་དོན་དམ་པར་མེད་་་་
པའི་སྒྲུབ་བྱེད་དུ་བསྟན་པའི་ཕྱིར། འདི་རྣམས་ལེགས་པར་ཤེས་ན་ཆོས་ཉིད་
དེ་གཤིས་ལུགས་དང་དོན་དམ་ཡིན་ཀྱང་། ཆོས་ཉིད་དེ་གཤིས་ལུགས་དང་
དོན་དམ་དུ་མེད་པར་སྨྲ་བ་མི་འགལ་བའི་གནད་ཀྱང་ཤེས་པར་འགྱུར་ཏེ།
ཆོས་ཉིད་དོན་དམ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་ངེས་པའི་ངེས་་་
ངོར་ཡོད་ཀྱང༌། ཆོས་ཉིད་དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་
དུ་ཡོད་མི་དགོས་པའི་ཕྱིར། འདི་དག་གི་སྐབས་ཀྱི་ཊིཀ་ཆེན་ལས། ཆོས་ཉིད་
དེ་ཆོས་ཉིད་ཀྱི་གནས་ལུགས་ལ་དཔྱོད་པའི་རིགས་ཤེས་ཀྱིས་ཆོས་ཉིད་ཀྱི་་་་་
གནས་ལུགས་ངེས་པའི་ངེས་ངོར་མེད་པར་བསྟན་སྙམ་པའི་དོགས་པ་འབྱུང་་
ཉེན་འདུག་པས་ཊིཀ་ཆེན་ལ་འབྲུ་གནོན་ཚུལ་ལེགས་དགོས་སོ། །གཉིས་པ་
འཇིག་རྟེན་པ་ལ་ལྟོས་ཏེ་བདེན་བརྫུན་སྒྱུ་མའི་དཔེས་བསྟན་པ་ནི། ལུགས་
འདི་ལ་ཆོས་རྣམས་བློའི་དབང་གིས་བཞག་པ་ཙམ་དུ་ཤེས་པ་སྒྱུ་མའི་དཔེའི་་་
སྟེང་ནས་ཤེས་པར་བྱེད་པ་བསྔགས་པས། ཞེས་བཤད་ན་སྒྱུ་མ་མཁན་གྱིས་
རྡེའུ་ཤིང་རྟ་གླང་དུ་སྤྲུལ་པའི་ཚེ་སྒྱུ་མ་མཁན་དང་། སྒྱུ་མའི་སྔགས་རྫས་ཀྱིས་
མིག་བསླད་པའི་ལྟད་མོ་བ་དང་། དེས་མིག་མ་བསླད་པར་ཕྱིས་སླེབས་པའི་
( ༨༥ བ) གང་ཟག་གསུམ་ལ་སྣང་ཚུལ་མི་འདྲ་བ་གསུམ་འབྱུང་སྟེ། དང་པོ་ལ་
རྡེའུ་ཤིང་རྟ་གླང་དུ་སྣང་བ་ཙམ་བྱུང་ཡང་དེར་ཞེན་པ་མེད། གཉིས་པ་ལ་
རྡེའུ་ཤིང་རྟ་གླང་དུ་སྣང་ཞེན་གཉིས་ཀ་ཡོད། གསུམ་པ་ལ་དྲེའུ་ཤིང་རྟ་གླང་
དུ་སྣང་ཞེན་གཉིས་ཀ་མེད་པའི་ཕྱིར། སྐབས་འདིར། ཊིཀ་ཆེན་ལས། སྤྲུལ་
གཞི་རྟ་གླང་དུ་སྣང་བ་ན། དཔེར་ན་ཐག་ཁྲ་ལ་སྦྲུལ་དུ་འཁྲུལ་བའི་ཚེ་ཤེས་པ་
དེའི་ངོར་ཐག་པ་སྦྲུལ་ཡིན་ཀྱང་། སྤྱིར་སྦྲུལ་མ་ཡིན་ཞེས་ཟེར་བ་བཞིན་དུ་
ཤེས་པ་འཁྲུལ་བའི་ངོ་བོ་ཙམ་དུ་རྟ་གླང་དུ་སྣང་བ་ཡིན་གྱི། སྤྱིར་སྤྲུལ་གཞི་
， 186 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རྟ་གླང་དུ་མི་སྣང་ཞེས་བྱ་བར་མི་རུང་གི་ཁྱད་པར་དེ་ལྟར་མ་སྦྱར་ཡང་སྤྲུལ་་་
གཞི་རྟ་གླང་དུ་སྣང་བར་ཁས་ལེན་དགོས་ཏེ། དེ་ལྟར་མ་ཡིན་ན་སྣང་བ་ལ་
འཁྲུལ་པ་མི་སྲིད་པར་འགྱུར་བའི་ཕྱིར། ཞེས་པའི་དོན་ལ་ཁ་ཅིག་གིས་རྡོ་ཤིང་
རྟ་གླང་དུ་སྣང་བ་ཡིན་ཏེ། དེ་ལྟ་མ་ཡིན་ན་སྣང་ཡུལ་ལ་འཁྲུལ་བ་མེད་པར་
འགྱུར་བའི་ཕྱིར། འགྱུར་ཚུལ་ནི། རྡེ་ཤིང་ཆོས་ཅན། ཁྱོད་རྟ་གླང་དུ་སྣང་བ་
མེད་པར་ཐལ། ཁྱོད་རྟ་གླང་དུ་མི་སྣང་བའི་ཕྱིར། རྟགས་ཁས། འདོད་ན། སྣང་
ཡུལ་ལ་འཁྲུལ་པ་མི་སྲིད་པར་ཐལ། འདོད་པའི་ཕྱིར། ཞེས་པའི་དོན་ཡིན་ཟེར་
བ་མི་འཐད་དེ། འོ་ན་ཤེས་བྱ་ཆོས་ཅན། ཁྱོད་རྟ་གླང་དུ་སྣང་བ་མེད་པར་ཐལ།
ཁྱོད་རྟ་གླང་དུ་མི་སྣང་བའི་ཕྱིར། ཁྱབ་པ་ཁས། མ་གྲུབ་ན། བདག་མེད་ཡིན་
ན་རྟ་གླང་དུ་སྣང་བ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན།
དེ་ལས་བཞད་གད་ཆེ་བ་ཅི་ཞིག་ཡོད། རྩ་བར་འདོད་ན། ཤེས་བྱ་རྟ་གླང་དུ་
འཛིན་པའི་རྟོག་པ་མེད་པར་ཐལ་ལོ། །གཞན་ཡང་། ཆོས་ཉིད་ཆོས་ཅན། ཁྱོད་
བདེན་གྲུབ་ཏུ་སྣང་བ་མེད་པར་ཐལ། ཁྱོད་བདེན་གྲུབ་ཏུ་མི་སྣང་བའི་ཕྱིར།
ཁྱབ་པ་ཁས། མ་གྲུབ་ན། ཆོས་ཉིད་ཆོས་ཅན། ཁྱོད་སྣང་བ་ལྟར་མ་གྲུབ་པར་
ཐལ། ཁྱོད་བདེན་གྲུབ་ཏུ་སྣང་བའི་ཕྱིར། འདོད་ན། བདེན་པ་མ་ཡིན་པར་
ཐལ་ལོ། །གཞན་ཡང༌། བུམ་པ་ཆོས་ཅན། ཁྱོད་སྣང་བ་ལྟར་དུ་མ་གྲུབ་པར་
འཇིག་རྟེན་རང་འགའ་བས་རྟོགས་ནུས་པར་ཐལ། ཁྱོད་རྟ་གླང་དུ་སྣང་བ་
གང་ཞིག །ཁྱོད་རྟ་གླང་དུ་སྣང་བ་ལྟར་མ་གྲུབ་པར་འཇིག་རྟེན་རང་དགའ་
བས་རྟོགས་( ༨༦ན）ནུས་པའི་ཕྱིར། དང་པོ་ཁས། འདོད་ན། དེ་ཆོས་ཅན།
འཇིག་རྟེན་ཤེས་ངོ་ལ་ལྟོས་ཏེ་ཡང་དག་མ་ཡིན་པར་ཐལ་ལོ། །ལན་གྱི་བཟློག་
པར་མི་ནུས་པའི་ཐལ་འགྱུར་རོ། །འོ་ན། ཊིཀ་ཆེན་ལས་དེ་ལྟར་གསུངས་པའི་
དོན་གང་ཡིན་ཞེ་ན་དེའི་དོན་ཡོད་དེ། སྒྱུ་མའི་སྤྲུལ་གཞི་རྡེ་ཤིང་རྟ་གླང་དུ་
སྣང་བ་ཡིན་ཏེ། དེ་མ་ཡིན་ན་སྣང་ཡུལ་ལ་འཁྲུལ་པ་མི་སྲིད་པར་འགྱུར་བའི་
187 .



པཎ་ཆེན་བདེ་ལེགས་ཉི་མས་མཛད།
སྐྱོན་ཡོད་པའི་ཕྱིར། ཇི་ལྟར་ཡོད་ན། དེ་ཤིང་རྟ་གླང་དུ་སྣང་བ་མེད་པར་ཐལ།
སྒྱུ་མ་མཁན་གྱིས་རྡོ་ཤིང་རྟ་གླང་དུ་སྤྲུལ་པའི་ཚེ། སྒྱུ་མའི་སྤྲུལ་གཞི་རྗེ་ཤིང་རྟ་
གླང་དུ་མི་སྣང་བའི་ཕྱིར། རྟགས་ཁས། འདོད་ན། སྣང་བ་ལ་འཁྲུལ་པ་མི་སྲིད་
པར་ཐལ། འདོད་པའི་ཕྱིར། ཞེས་པའི་དོན་ཡིན་ཏེ་ལེགས་པར་བཤད་པའོ། །
ཁོ་ན་རེ། རྡོ་ཤིང་རྟ་གླང་དུ་སྣང་བ་ཡིན་པར་ཐལ། སྒྱུ་མའི་སྤྲུལ་གཞི་རྡེ་ཤིང་
རྟ་གླང་དུ་སྣང་བའི་ཕྱིར་ན་མ་ཁྱབ་པར་གསལ་ལོ། །སྐབས་འདིའི་ཊིཀ་ཆེན་
ལས། ཚད་མའི་གཞལ་བྱ་འཇོག་པ་དང་མཚུངས་པའི་རྩོད་སྤོང་འོག་ཏུ་་་་
བཤད་པར་བྱའོ། །གསུམ་པ་དཔེ་དེ་དང་དོན་སྦྱར་ནས་བཤད་པ་ནི། སྒྱུ་མའི་
སྔགས་རྫས་ཀྱིས་མིག་བསླད་པའི་ལྟད་མོ་བ་ལ་རྡེ་ཤིང་རྟ་གླང་དུ་སྣང་ཞེན་་་་་་
གཉིས་ཀ་ཡོད་པ་བཞིན་དུ། སྟོང་ཉིད་མ་རྟོགས་པའི་སོ་སྐྱེ་རང་དགའ་བ་
རྣམས་ལ་ཕྱི་ནང་གི་ཆོས་རྣམས་བློ་ལ་སྣང་བའི་དབང་གིས་བཞག་པ་མ་ཡིན་་
པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པར་སྣང་ཞིང་ཞེན་ལ། དེ་ལྟར་
གྲུབ་པར་འཛིན་པའི་བློ་དེ་ལ་བདེན་འཛིན་ལྷན་སྐྱེས་ཞེས་བྱ་ཞིང༌། བློ་ལ་
སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་་་
ནས་གྲུབ་པ་སྟེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཕྲ་མོར་འཇོག །
སྒྱུ་མ་མཁན་ལ་རྡེ་ཤིང་རྟ་གླང་དུ་སྣང་བ་ཙམ་ཡོད་ཀྱང་། དེ་ལ་དེ་ལྟར་ཞེན་
པ་མེད་པ་བཞིན་དུ། སྟོང་ཉིད་རྟོགས་པའི་སོ་སོ་སྐྱེ་བོ་རྣམས་ལ་ཆོས་ཐམས་
ཅད་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་
མ་ཡིན་པའི་སྡོད་ལུགས་ཀྱི་ངོས་ནས་གྲུབ་པར་སྣང་བ་ཡོད་ཀྱང་། དེས་དེ་
ལྟར་དུ་གྲུབ་པར་མི་འཛིན་ཏེ། དེས་ཆོས་ཐམས་ཅད་བློ་ལ་སྣང་བའི་དབང་
( ༨༦བ）གིས་བཞག་པའི་ཡོད་པ་ཙམ་དུ་རྟོགས་པའི་ཕྱིར། ཁོ་ན་རེ། མྱུ་གུ་ས་
བོན་ལས་སྐྱེ་བ་བློའི་དབང་གིས་བཞག་པ་ཙམ་ཡིན་ན། སྨྱུ་གུ་རང་ངོས་ནས་
ས་བོན་ལས་མི་སྐྱེ་བར་འགྱུར་རོ་ཞེ་ན། སྐྱོན་མེད་དེ། སྤྲུལ་གཞི་རྡོ་ཤིང་རྟ་གླང་
，188.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དུ་སྣང་བ་དེ་བློའི་དབང་གིས་བཞག་པ་ཙམ་ཡིན་ཀྱང་། སྤྲུལ་གཞི་རྡེ་ཤིང་
རང་ངོས་ནས་ཀྱང་རྟ་གླང་དུ་སྣང་བ་ལ་འགལ་བ་མེད་པའི་ཕྱིར། སྤྲུལ་གཞི་
རྡེ་ཤིང་རང་ངོས་ནས་རྟ་གླང་དུ་སྣང་བའི་རྒྱུ་མཚན་གང་སྙམ་ན། སྤྲུལ་གཞི་
རྡེ་ཤིང་ཆོས་ཅན། རང་ངོས་ནས་རྟ་གླང་དུ་སྣང་སྟེ། རང་ངོས་ནས་རྟ་གླང་དུ་
སྣང་བར་འགྱུར་བའི་ཕྱིར་ཏེ། ཁྱོད་རྟ་གླང་དུ་སྣང་བར་འགྱུར་བའི་ཕྱིར། ཁྱབ་
སྟེ། ཡོད་ན་རང་ངོས་ནས་ཡོད་དགོས་པའི་ཕྱིར། སྒྱུ་མའི་སྔགས་རྫས་ཀྱིས་
མིག་མ་བསླད་པའི་ལྟད་མོ་བ་ལ་རྡེ་ཤིང་རྟ་གླང་དུ་མི་སྣང་ཞིང་། དེས་དེ་
ལྟར་མི་ཞེན་པ་བཞིན་དུ། སྟོང་ཉིད་མངོན་སུམ་དུ་རྟོགས་པའི་བྱང་སེམས་
འཕགས་པའི་མཉམ་གཞག་ཡེ་ཤེས་ལ་ཆོས་ཐམས་ཅད་བདེན་གྲུབ་ཏུ་སྣང་བ་
ཙམ་ཡང་མེད་དེ། སྟོང་ཉིད་མངོན་སུམ་དུ་རྟོགས་པའི་འཕགས་པའི་མཉམ་
གཞག་ཡེ་ཤེས་དེ་མ་རིག་པའི་བག་ཆགས་ཀྱིས་མ་བསླད་པའི་ཕྱིར། ཆོས་
ཐམས་ཅད་སྒྱུ་མ་ལྟ་བུར་གསུངས་པའི་དོན་དེ་ལྟར་བཤད་པར་བྱ་བ་ཡིན་གྱི།
ཁ་ཅིག་སྒྱུ་མ་རྟ་གླང་དུ་སྣང་ཡང་རྟ་གླང་དུ་མ་གྲུབ་པ་བཞིན་དུ། བུམ་པ་བུམ་
པར་སྣང་ཡང་བུམ་པ་བུམ་པར་མ་གྲུབ་པ་དེ་བུམ་པ་སོགས་ཀྱི་ཆོས་དང་སྒྱུ་་་་
མ་དཔེ་དོན་དུ་སྦྱོར་བའི་དོན་དང་། ཆོས་ཐམས་ཅད་རང་སྟོང་དུ་གསུངས་
པའི་དོན་དུ་འདོད་པ་ནི་ཆེས་མི་འཐད་དེ། དེ་ལྟ་ན་བུམ་པ་མ་གྲུབ་པར་ཐལ།
བུམ་པ་བུམ་པར་ཡང་མ་གྲུབ། བུམ་པ་བུམ་པ་ལས་གཞན་པའི་ཆོས་སུ་ཡང་
མ་གྲུབ་པའི་ཕྱིར། རང་སྟོང་ཡང་ཆོས་ཅན། ཁྱོད་རང་ཉིད་མ་ཡིན་པར་ཐལ།
ཁྱོད་རང་ཉིད་ཀྱིས་སྟོང་པའི་ཕྱིར། རྟགས་ཁྱབ་ཁས། དེ་བཞིན་དུ་བདེན་མེད་
ཆོས་ཅན། ཁྱོད་བདེན་མེད་མ་ཡིན་པར་ཐལ། ཁྱོད་བདེན་མེད་ཀྱིས་སྟོང་པའི་
ཕྱིར། རྟགས་ཁས། དེ་ལྟར་ཡང་ཊིཀ་ཆེན་ལས། དེ་ལྟ་ན་ཆོས་དེ་ཡིན་པ་མི་
སྲིད་པར་འགྱུར་ཞིང་། དཔེ་དོན་སྦྱར་བ་ཡང་དེར་སྣང་བ་ཡིན་གྱི། དེ་དངོས་
མ་ཡིན་པར་འགྱུར་བའི་ཕྱིར། ཞེས་( ༨ ༧ན）གསུངས་ཤིང་། ཁ་ཅིག་སྒྱུ་མའི་རྟ་
• 18， •



པཎ་ཆེན་བདེ་ལེགས་ཉི་མས་མཛད། །
སྒྱུ་མའི་རྟར་སྣང་བ་ཡིན་ཀྱང་། སྒྱུ་མའི་རྟར་མ་གྲུབ་ཅེས་ཁས་ལེན་རིགས་
པར་ཐལ། དོན་གྱི་སྐབས་སུ། བུམ་པ་བུམ་པར་སྣང་ཡང་། བུམ་པ་བུམ་པར་
མ་གྲུབ་ཅེས་ཁས་ལེན་རིགས་པ་ལུང་ཕྱི་མ་དོན་དུ་འཆད་ཀྱང༌། དགོངས་པ་
མ་ཡིན་ཏེ། དེ་ཕྱོགས་སྔ་སྨྲ་བ་པོ་ལ་མི་འདོད་པ་ཐལ་བར་འཕེན་པ་ཡིན་པའི་
ཕྱིར། སྐབས་འདིར་གཅིག་དུ་བྲལ་གྱི་རྟགས་ཀྱི་རྣམ་གཞག་རྒྱས་པར་ཊིཀ་
ཆེན་དུ་གསུངས་པ་རྣམས་གཞན་དུ་བཤད་པར་བྱ་ཞིང༌། ཊཱིཀ་ཆེན་ལས། དོན་
ཡིན་ཞེས་དངོས་སུ་བསྟན་ནས། བློ་ལ་སྣང་བའི་དབང་གིས་བཞག་པ་མ་ཡིན་
པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་ན་བདེན་པར་གྲུབ་པ་དང༌།
དོན་དམ་པར་གྲུབ་པ་དང་། ཡང་དག་པར་གྲུབ་པ་དང་། དེ་ཁོ་ན་ཉིད་དུ་
གྲུབ་པ་དང་། གནས་ལུགས་སུ་གྲུབ་པར་བསྟན་ཅིང་། དེ་རྣམས་སུ་གྲུབ་པར་
འཛིན་པའི་བློ་དེ་བདེན་འཛིན་དུ་བསྟན། དེ་ནི་བློ་ལ་སྣང་བའི་དབང་གིས་
བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པ་དོན་དམ་་་
དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པར་རྗེ་ཡབ་སྲས་ཀྱི་བཤད་པ་འདི་་་་་
རང་རྒྱུད་པའི་གཞུང་གི་དགོངས་པ་མཐར་ཐུག་ཡིན་ཏེ། ཇི་ལྟར་སྣང་བ་འདི་
ཁོ་ན། །ཀུན་རྫོབ་གཞན་ནི་གཅིག་ཤོས་སོ། །ཞེས་དང༌། ཇི་ལྟར་སྣང་བཞིན་ངོ་
བོའི་ཕྱིར། །འདི་ལ་དཔྱད་པ་མི་འཇུག་གོ །ཞེས་སོགས་རང་རྒྱུད་པའི་གཞུང་
ལས་ཆེས་གསལ་བའི་ཕྱིར། །
༈ གསུམ་པ་ཐལ་འགྱུར་བའི་ལུགས་ཀྱི་དགག་བྱའི་ཚད་བཤད་པ་ལ། ཉེ་
བར་འཁོར་གྱིས་ཞུས་པའི་མདོ་ལས། སྣ་ཚོགས་ཡིད་དགའ་མེ་ཏོག་ཁ་ཕྱེ་ཞིང་།
གསེར་གྱི་ཁང་མཆོག་འབར་བ་ཡིད་འོང་བ། །འདི་ན་དེ་ལ་བྱེད་པོ་འགའ་
མེད་དེ། །དེ་དག་རྟོག་པའི་དབང་གིས་བཞག་པ་ཡིན། །རྟོག་པའི་དབང་
གིས་འཇིག་རྟེན་རྣམ་བཏགས་ཏེ། །ཞེས་སོགས་ཀྱིས་མཐོ་རིས་དང་ངན་སོང་
གི་འཇིག་རྟེན་ལ་སོགས་པའི་ཆོས་ཐམས་ཅད་རྟོག་པས་བཏགས་ཙམ་དུ་་་་་་
， 1 9(0 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གསུངས་ཤིང་། རིགས་པ་དྲུག་ཅུ་པ་ལས་ཀྱང་། འཇིག་རྟེན་མ་རིག་རྐྱེན་ཅན་
དུ། །གང་ཕྱིར་རྫོགས་པའི་སངས་རྒྱས་གསུངས། །དེ་ཡི་ཕྱིར་ན་འཇིག་རྟེན་
འདི། །རྣམ་རྟོག་ཡིན་ཞེས་ཅིས་མི་འཐད། །ཅེས་པ་( ༨ ༧བ) དང་། བཞི་བརྒྱ་པ་
ལས་ཀྱང་། རྟོག་པ་མེད་པར་འདོད་ཆགས་ལ། །སོགས་ལ་ཡོད་ཉིད་ཡོད་མ་
ཡིན། །ཡང་དག་དོན་ལ་རྟོག་པ་ཞེས། །བློ་དང་ལྡན་པ་སུ་ཞིག་འཛིན། །ཞེས་
དང༌། དེའི་འགྲེལ་པར་རྟོག་པ་ཡོད་པ་ཁོ་ནས་ཡོད་པ་ཉིད་དང་། རྟོག་པ་
མེད་པར་ཡོད་པ་ཉིད་མེད་པ་དེ་དག་ནི་གོར་མ་ཆགས་པར་ཐག་པ་བསྡོགས་་
པ་ལ་བཏགས་པའི་སྦྲུལ་ལྟར་རང་གི་ངོ་བོས་མ་གྲུབ་པར་ངེས་སོ། །ཞེས་
ཆགས་སོགས་ཀྱིས་མཚོན་པའི་ཆོས་ཐམས་ཅད་ཐག་ཁྲ་ལ་སྦྲུལ་དུ་བཏགས་པ་
ལྟར་རྟོག་པའི་དབང་གིས་བཞག་པར་གསུངས་པ་དེས། དེ་ལས་ཟློག་སྟེ་
འཛིན་པའི་བདེན་འཛིན་ཤེས་པར་འགྱུར་བས། དེ་བཤད་ན། ཁྲ་བོའི་མདོག་
དང་འཁྱིལ་ལུགས་སྦྲུལ་དང་འདྲ་ཞིང་། ཡུལ་མི་གསལ་བ་ནམ་མཁའ་ཟིའུ་
ཟིའི་དུས་སུ་ཐག་ཁྲ་ལ་འདི་སྦྲུལ་ལོ་སྙམ་པའི་བློ་སྐྱེས་པའི་ཚེ་ཐག་ཁྲའི་སྟེང་་་
གི་སྦྲུལ་རྟོག་པས་བཏགས་ཙམ་ཡིན་གྱི། ཐག་ཁྲ་རང་ངོས་ནས་སྦྲུལ་དུ་མེད་
དེ། དེའི་ཚེ་ཐག་པའི་ཆ་ཤས་དང་ཚོགས་པ་གང་ཡང་སྦྲུལ་གྱི་མཚན་གཞིར་མི་
འཐད་ཅིང་། དེའི་ཚེ་ཐག་ཁྲའི་སྟེང་ན་ཐག་པ་ལས་དོན་གཞན་པའི་སྦྲུལ་གྱི་
མཚན་གཞི་ཡང་མེད་པའི་ཕྱིར། དཔེ་དེ་བཞིན་དུ་ཕུང་པོ་ལ་བརྟེན་ནས་ངའོ་
སྙམ་པ་འབྱུང་བ་ན་ང་དེ་ཕུང་པོ་ལ་བརྟེན་ནས་བཞག་པ་ཙམ་ཡིན་གྱི། རང་
ངོས་ནས་གྲུབ་པ་ཅུང་ཟད་ཀྱང་མེད་དེ། ཕུང་པོའི་ཆ་ཤས་རེ་རེ་བ་དང་།
ཚོགས་པ་གང་ཡང་ངའི་མཚན་གཞི་མ་ཡིན། ཕུང་པོ་ལས་དོན་གཞན་པའི་
ངའི་མཚན་གཞི་ཡང་མེད་པའི་ཕྱིར། དེ་ལྟར་ཡང་། རིན་ཆེན་འཕྲེང་བ་ལས།
སྐྱེས་བུ་ས་མིན་ཆུ་མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་
ཡིན་ཀུན་མིན་ན། །དེ་ལས་གཞན་ན་སྐྱེས་བུ་གང་། །ཞེས་གསུངས། ལུང་འདི་
• 19 1 •



པཎ་ཆེན་བདེ་ལེགས་ཉི་མས་མཛད། །
རྣམས་ཀྱི་དོན་ཞིབ་པར་ཊིཀ་ཆེན་ལས་ཤེས་པར་བྱའོ། །གང་ཟག་རྟོག་པས་ ་
བཞག་ལུགས་དེ་ལྟར་ཤེས་ན། ཆོས་གཞན་ཐམས་ཅད་ཀྱང་རྟོག་པས་བཞག་
ལུགས་དེ་དང་འདྲ་སྟེ། རིན་ཆེན་འཕྲེང་བ་ལས། སྐྱེས་བུ་ཁམས་དྲུག་འདུས་
པའི་ཕྱིར། །ཡང་དག་མ་ཡིན་ཇི་ལྟ་བར། །དེ་བཞིན་ཁམས་ནི་རེ་རེ་ཡང༌། །
འདུས་ཕྱིར་ཡང་དག་ཉིད་དུ་མིན། །ཞེས་དང་། ཏིང་ངེ་འཛིན་རྒྱལ་པོ་ལས་
ཀྱང༌། ཇི་ལྟར་ཁྱོད་ཀྱི་བདག་གི་འདུ་ཤེས་ནི། །ཤེས་པ་དེ་བཞིན་ཀུན་ལ་བློ་
སྦྱར་བྱ། །ཞེས་དང་། འཕགས་( ༨ ༨ ན）པ་སྡུད་པ་ལས་ཀྱང་། བདག་ཇི་འདྲ་བ་
དེ་འདྲར་སེམས་ཅན་ཐམས་ཅད་ཤེས། །སེམས་ཅན་ཐམས་ཅད་ཇི་འདྲ་དེ་
འདྲར་ཆོས་ཀུན་ཤེས། །ཞེས་གསུངས། དེས་ན་མིང་གི་ཐ་སྙད་ཀྱི་དབང་གིས་
བཞག་པ་ཙམ་མ་ཡིན་པའི་ཡོད་པ་རང་གི་གདགས་གཞི་ལ་ལྟོས་མེད་དུ་གྲུབ་
པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་དང་། དེ་ཁྱད་གཞི་གང་
ཟག་གི་སྟེང་དུ་མེད་པ་གང་ཟག་གི་བདག་མེད་ཕྲ་མོ་དང་། དེ་མིག་སྣ་ཚོགས་
ཆོས་ཀྱི་སྟེང་དུ་མེད་པ་ཆོས་ཀྱི་བདག་མེད་ཕྲ་མོ་དང་། དགག་བྱ་དེ་གང་ཟག་
དང་ཆོས་ཀྱི་སྟེང་དུ་ཡོད་པར་འཛིན་པ་རིམ་པ་བཞིན་དུ་གང་ཟག་གི་བདག་
འཛིན་དང་ཆོས་ཀྱི་བདག་འཛིན་ཡིན་ཏེ། བཞི་བརྒྱ་པའི་འགྲེལ་པ་ལས། དེ་
ལ་བདག་ཅེས་བྱ་བ་ནི་གང་ཟག་གི་དངོས་པོ་རྣམས་ཀྱི་གཞན་ལ་རག་མ་ལས་
པའི་ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་ཆོས་དང་
གང་ཟག་གི་དབྱེ་བ་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་། གང་
ཟག་ལ་བདག་མེད་པ་ཞེས་བྱའོ། །ཞེས་གསུངས། གཉིས་པ་དེ་འགོག་བྱེད་ཀྱི་
རིགས་པ་བཤད་པ་ནི། དབུ་མ་པའི་ལུགས་ཀྱི་བདག་མེད་གཏན་ལ་འབེབས་
པའི་རིགས་པ་དེ་ལ་དུ་མ་ཡོད་དེ། ཐལ་འགྱུར་གྱི་དབང་དུ་བྱས་པ་དང་།
གཏན་ཚིགས་ཀྱི་དབང་དུ་བྱས་པ་གཉིས། དང་པོ་ལ་གཞན་ལ་གྲགས་ཀྱི་རྗེས་
དཔག་སྐྱེད་བྱེད་ཀྱི་ཐལ་འགྱུར། རྒྱུ་མཚན་མཚུངས་པ་འགོག་སྙོམས་ཀྱི་ཐལ་
• 192 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འགྱུར། འགལ་བརྗོད་ཀྱི་ཐལ་འགྱུར། སྒྲུབ་བྱེད་བསྒྲུབ་བྱ་དང་མཚུངས་པའི་
མ་གྲུབ་པའི་ཐལ་འགྱུར། དང་པོ་ནི་མྱུ་གུ་ཆོས་ཅན། རང་གི་རྒྱུ་ལ་མི་ལྟོས་པར་
ཐལ། རང་བཞིན་གྱིས་གྲུབ་པའི་ཕྱིར། ཞེས་པའི་ཐལ་འགྱུར་ལྟ་བུ། གཉིས་པ་
ནི། སྒྲ་འཛིན་ཉན་ཤེས་ཀྱིས་གཟུགས་མཐོང་བར་ཐལ། གཟུགས་འཛིན་མིག་
ཤེས་ཀྱིས་དོན་དམ་པར་གཟུགས་ལ་ལྟ་བའི་ཕྱིར། ཞེས་པ་ལྟ་བུ། གསུམ་པ་ནི།
མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་སུ་
རྫོགས་པར་གྲུབ་ཟིན་པའི་ཕྱིར། ཞེས་པ་ལྟ་བུ། བཞི་པ་ནི། གཟུགས་ཕུང་རང་
བཞིན་གྱིས་གྲུབ་པར་ཐལ། ཚོར་ཕུང་རང་བཞིན་གྱིས་གྲུབ་པའི་ཕྱིར་ཞེ་ན།
ཚོར་ཕུང་རང་བཞིན་གྱིས་གྲུབ་པའི་རྟགས་ཀྱིས་གཟུགས་( ༨ ༨ བ）ཕུང་རང་་་་
བཞིན་གྱིས་གྲུབ་པར་སྒྲུབ་མི་ནུས་པར་ཐལ། སྒྲུབ་བྱེད་ཚོར་ཕུང་རང་བཞིན་
གྱིས་གྲུབ་པ་དང་། བསྒྲུབ་བྱ་གཟུགས་ཕུང་རང་བཞིན་གྱིས་གྲུབ་པ་གཉིས་
སྒྲུབ་དཀའ་སླ་མཚུངས་པའི་ཕྱིར། ཞེས་པ་ལྟ་བུ། གཉིས་པ་གཏན་ཚིགས་
ཀྱི་དབང་དུ་བྱས་པ་ལ་དུ་མ་ཡོད་དེ། ཆོས་རྣམས་ཀྱི་ངོ་བོ་ལ་དཔྱོད་པ་གཅིག་
དུ་བྲལ་གྱི་གཏན་ཚིགས། རྒྱུ་ལ་དཔྱོད་པ་རྡོ་རྗེ་ཟེགས་མའི་གཏན་ཚིགས།
འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་ཚིགས། རྒྱུ་འབྲས་གཉིས་
ཀ་ལ་དཔྱོད་པ་མུ་བཞི་སྐྱེ་འགོག་གི་གཏན་ཚིགས། རིགས་པའི་རྒྱལ་པོ་རྟེན་
འབྲེལ་གྱི་གཏན་ཚིགས་སམ་ཡང་ན་ཆོས་རྣམས་ཀྱི་ངོ་བོ་རྒྱུ་འབྲས་གཉིས་ཀ་་་
ལ་དཔྱོད་པ་རྟེན་འབྲེལ་གྱི་གཏན་ཚིགས་རྣམས་སུ་ཡོད། དེ་རྣམས་ཀྱི་ནང་
ནས། འཕགས་པ་ཡབ་སྲས་ཀྱི་གཙོ་བོར་རྡོ་རྗེ་ཟེགས་མའི་གཏན་ཚིགས་ཀྱི་སྒོ་
ནས་བདག་མེད་གཏན་ལ་འབེབས་པར་མཛད་པ་ཡིན་ཏེ། རྩ་ཤེའི་རབ་བྱེད་
དང་པོར། བདག་ལས་མ་ཡིན་གཞན་ལས་མིན། །གཉིས་ལས་མ་ཡིན་རྒྱུ་མེད་
མིན། །དངོས་པོ་གང་དག་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་
དང༌། འདིར་ཡང་། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག །
• 1 93.



པཎ་ཆེན་བདེ་ལེགས་ཉི་མས་མཛད།
ཅེས་གསུངས། བདག་ལས་མ་ཡིན་ཞེས་སོགས་ཀྱིས་ཀྱང་། མཐའ་བཞི་ལས་
སྐྱེ་བ་མེད་པའི་དམ་བཅའ་ཙམ་ཞིག་བསྟན་པ་ཡིན་གྱི་མཐའ་བཞི་ལས་མི་སྐྱེ་་
བ་རྟགས་སུ་བཀོད་ནས་དངོས་པོ་རྣམས་རང་བཞིན་གྱི་སྐྱེ་བ་མེད་པར་སྒྲུབ་་་
པའི་རྟགས་ཡང་དག་བསྟན་པ་མ་ཡིན་ཏེ། རང་འགྲེལ་ལས། འདིར་མ་ཡིན་
ཞེས་བྱ་བ་ནི། ཡོད་པ་ཉིད་ཀྱི་ཞེས་སོགས་གསུངས་པའི་ཕྱིར། འོ་ན་མཐའ་
བཞི་ལས་སྐྱེ་བ་འགོག་པའི་རིགས་པ་གང་ཞེ་ན། འདི་ལ་བདག་སྐྱེ་དགག་ང་་
དང་། གཞན་སྐྱེ་དགག་པ། གཉིས་ཀ་ལས་སྐྱེ་བ་དགག་པ། རྒྱུ་མེད་ལས་སྐྱེ་བ་
དགག་པའོ། །དང་པོ་ལ། སློབ་དཔོན་སངས་རྒྱས་བསྐྱངས་ཀྱི་འགྲེལ་པར་
བདག་སྐྱེ་འགོག་པའི་རིགས་པ་ཇི་ལྟར་བྱུང་ཚུལ། དེ་ལ་ལེགས་ལྡན་འབྱེད་
ཀྱིས་སྐྱོན་བརྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ་།
ལེགས་ལྡན་འབྱེད་རང་ཉིད་ཀྱིས་བདག་སྐྱེ་འགོག་པའི་འགྲེལ་པ་ལ་སྐྱོན་
འཇུག་པར་བསྟན་པའོ། །དང་པོ་ནི། བུདྡྷ་པ་ལི་( ༨༩ན） ཏ་ལས། དངོས་པོ་
རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་
བའི་ཕྱིར་དང་། ཤིན་ཏུ་ཐལ་བར་འགྱུར་བའི་ཕྱིར། དངོས་པོ་བདག་གི་བདག་
ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་དགོས་པ་མེད་དོ། །ཅི་སྟེ་ཡོད་ཀྱང་
སྐྱེ་ན། ནམ་ཡང་མི་སྐྱེ་བར་མི་འགྱུར་རོ། །ཞེས་གསུངས། འདིའི་དོན་ལ།
འདིའི་ཕྱོགས་སྔ་སྨྲ་བ་པོ་ནི་གྲངས་ཅན་ཡིན་ལ། གྲངས་ཅན་ན་རེ་དངོས་པོ་
རང་གི་རྒྱུའི་དུས་ན་མེད་པ་སྐྱེ་བར་མི་འཐད་པས། འབྲས་བུ་ཐམས་ཅད་རང་
གི་རྒྱུའི་བདག་ཉིད་དུ་མངོན་པར་མི་གསལ་བའི་ཚུལ་གྱི་ཡོད་ལ། འབྲས་བུ་དེ་
མངོན་པར་གསལ་བའི་ཚུལ་གྱི་གྲུབ་པ་ལ་སྐྱེས་པ་ཞེས་ཐ་སྙད་དུ་བྱ་ཞིང་།
སྐྱེས་ཟིན་པ་དེ་ཉིད་སླར་ཡང་སྐྱེ་དགོས་པ་མ་ཡིན་ནོ། །ཞེས་ཟེར། དེ་སྔར་གྱི་
འགྲེལ་ངག་དེས་འགོག་ཚུལ་ནི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་
པར་ཐལ། རང་གི་བདག་ཉིད་གྲུབ་ཟིན་པའི་ཕྱིར། མ་ཁྱབ་ན། མྱུ་གུ་ཆོས་ཅན།
，194 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁྱོད་ཐུག་མེད་དུ་སྐྱེ་བར་ཐལ། རང་གི་བདག་ཉིད་གྲུབ་ཟིན་ཀྱང་སླར་ཡང་སྐྱེ་
དགོས་པའི་ཕྱིར། དོན་བསྡུ་ན་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་
ཐལ། ཡོད་པའི་ཕྱིར་མ་ཁྱབ་ན། དེ་ཆོས་ཅན། ཐུག་མེད་དུ་སྐྱེ་བར་ཐལ། ཡོད་
ཀྱང་སླར་ཡང་སྐྱེ་དགོས་པའི་ཕྱིར། དེ་ལྟར་ཡང་། རྩ་བ་ཤེས་རབ་ཀྱི་ཊིཀ་
ཆེན་ལས། ཡང་སྐྱེ་བ་དོན་ཡོད་པ་དང་། ཡོད་པ་གཉིས་འགལ་བར་བརྗོད་
པའི་ཐལ་འགྱུར་གྱི་བདག་སྐྱེ་དགག་ནུས་ལ། མི་ནུས་ན་རང་རྒྱུད་བཀོད་ཀྱང་
མི་ནུས་པས་རང་རྒྱུད་ཀྱི་དཔེ་རྟགས་བརྗོད་མི་དགོས་པ་དང་ཞེས་སོགས་་་་་་
གསུངས། སློབ་དཔོན་ལེགས་ལྡན་འབྱེད་ཀྱིས། སློབ་དཔོན་སངས་རྒྱས་
བསྐྱངས་ཀྱི་འགྲེལ་ངག་དེས་ཐལ་འགྱུར་བཤད་མ་ཐག་པ་དེ་བསྟན་པར་མ་་་
དགོངས་པར། མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་དུ་ཐལ། བདག་
ལས་སྐྱེ་བའི་ཕྱིར་ཞེས་པའི་ཐལ་འགྱུར་བསྟན་པར་དགོངས་ནས། འོག་ནས་
འཆད་པའི་སྐྱོན་བརྗོད་མཛད་པ་ཡིན་ཏེ། རྩ་ཤེའི་ཊིཀ་ཆེན་ལས། ལེགས་
ལྡན་གྱིས་ཀྱང་སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་བར་འཕངས་་
པ་མ་དགོངས་པར། སྤྱིར་སྐྱེ་བ་དོན་མེད་དང་ཐུག་མེད་( ༨༩ བ）དུ་ཐལ་བར་
འཕངས་པར་བཟུང་ནས་བཟློག་དོན་ཁས་ལེན་དགོས་ཞེས་སྨྲ་བར་བསྟན་ཏོ་་
ཞེས་གསུངས། །
༈ གཉིས་པ་དེ་ལ་སློབ་དཔོན་ལེགས་ལྡན་འབྱེད་ཀྱིས་སྐྱོན་བརྗོད་པའི་་་་་
ཚུལ་ནི། ཤེས་རབ་སྒྲོན་མ་ལས། འདི་ལས་གཞན་དག་ནི་དངོས་པོ་རྣམས་
བདག་གི་བདག་ཉིད་ལས་སྐྱེ་བ་མེད་དེ། དེ་དག་གིས་སྐྱེ་བ་དོན་མེད་པ་ཉིད་
དུ་འགྱུར་བའི་ཕྱིར་དང༌། སྐྱེ་བ་ཐུག་པ་མེད་པར་འགྱུར་བའི་ཕྱིར་རོ། །ཞེས་
རྣམ་པར་བཤད་པར་བྱེད་དོ། །དེ་ནི་རིགས་པ་མ་ཡིན་ཏེ། གཏན་ཚིགས་དང་
དཔེ་མ་བརྗོད་པའི་ཕྱིར་དང་། གཞན་གྱིས་སྨྲས་པའི་ཉེས་པ་མ་བསལ་བའི་
ཕྱིར། གླགས་ཡོད་པའི་ཚིག་ཡིན་པའི་ཡང་ཕྱིར་ཏེ། སྐབས་ཀྱི་དོན་ལས་བཟློག་
，195.



པཎ་ཆེན་བདེ་ལེགས་ཉི་མས་མཛད།
པས་བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་མངོན་པས་དངོས་པོ་
རྣམས་གཞན་ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་དང་བཅས་པ་ཉིད་
དུ་འགྱུར་བ་དང་སྐྱེ་བ་ཐུག་པ་ཡོད་པར་འགྱུར་བའི་ཕྱིར། མཛད་པའི་མཐའ་
དང་འགལ་བར་འགྱུར་རོ། །ཞེས་གསུངས། འདིའི་དོན་ལ་སློབ་དཔོན་ལེགས་
ལྡན་འབྱེད་ན་རེ། སངས་རྒྱས་བསྐྱངས་ཀྱི་འགྲེལ་ངག་དེ་མི་རིགས་ཏེ། འགྲེལ་
ངག་དེས་བདག་སྐྱེ་འགོག་ནུས་ཀྱི་གཏན་ཚིགས་དང་དཔེ་ཡང་དག་མ་བརྗོད་
པའི་ཕྱིར་དང༌། གྲངས་ཅན་གྱི་བདག་ལས་མི་སྐྱེ་ཞེས་པའི་དོན་འབྲས་བུ་
གསལ་བའི་བདག་ཉིད་ལས་མི་སྐྱེ་ཞེས་པ་ཡིན་ན། གྲུབ་ཟིན་སྒྲུབ་པ་དང་རྒྱུ་
མི་གསལ་བ་ནུས་པའི་བདག་ཉིད་ལས་མི་སྐྱེ་ཞེས་པ་ཡིན་ན། ཁྱབ་པ་འགལ་
བར་འགྱུར་རོ། །ཞེས་དམ་བཅའ་ལ་བརྟགས་ནས་སྐྱོན་བརྗོད་པ་མ་བསལ་
བའི་ཕྱིར། གཞན་ཡང་འགྲེལ་ངག་དེ་མི་རིགས་ཏེ། འགྲེལ་ངག་དེ་ལ་རྒོལ་བ་
གཞན་གྱིས་ཀླན་ཀའི་གླགས་ཡོད་པའི་ཕྱིར། གླགས་ཇི་ལྟར་ཡོད་ན། སྐབས་ཀྱི་
དོན་འགྲེལ་ངག་དེའི་དངོས་ཟིན་ལས་བཟློག་པས་གླགས་ཡོད་པར་འགྱུར་ཏེ།
བསྒྲུབ་པར་བྱ་བའི་ཆོས། འགྲེལ་ངག་དེའི་དངོས་ཟིན་གྱི་རྟགས་བཟློག་པའི་
དོན་མངོན་པས་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་་་་
ལས་སྐྱེ་བ་མེད་པར་སྒྲུབ་པའི་རྟགས་ཡང་དག་ཏུ་འགྱུར་བ་དང་། བསྒྲུབ་པར་
བྱ་བ་བཟློག་པའི་དོན་མངོན་པས་དངོས་པོ་རྣམས་བདག་ལས་སྐྱེ་བ་མེད་་་་་་
ཅེས་པའི་དམ་བཅའི་ཚིག་གིས་དངོས་པོ་རྣམས་གཞན་ལས་སྐྱེ་བ་ཤུགས་ལ་་་་
འཕངས་པའི་( ༩༠ ན)སྒོ་ནས་མ་ཡིན་དགག་སྐབས་འདིའི་བསྒྲུབ་བྱར་འགྱུར་་་་
བས་མགོན་པོ་ཀླུ་སྒྲུབ་ཀྱི་གྲུབ་མཐའ་དང་འགལ་བའི་ཕྱིར། དངོས་ཟིན་གྱི་
རྟགས་བཟློག་དགོས་ཚུལ་ནི་འགྲེལ་ངག་དེའི་དངོས་ཟིན་སྐྱེ་བ་དོན་མེད་དང་
ཐུག་མེད་དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་་ ་
མ་ཡིན་ཏེ། དངོས་པོ་རྣམས་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར།
， 196 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་ཡིན་དགོས་པ་ལས། སྐྱེ་བ་
དོན་བཅས་དང་ཐུག་བཅས་ཡིན་པ་དེ་དངོས་པོ་རྣམས་བདག་ལས་སྐྱེ་བ་་་་་་
མེད་པར་སྒྲུབ་པའི་རྟགས་ཡང་དག་མ་ཡིན་ཏེ་རྟགས་དེའི་ཕྱོགས་ཆོས་གྲུབ་་་
པའི་ཚེ་བསྒྲུབ་བྱ་ཡང་ངེས་པར་གྲུབ་དགོས་པའི་ཕྱིར། དེས་ན་བཟློག་དོན་སྐྱེ་
བ་དོན་བཅས་དང་ཐུག་བཅས་དངོས་པོ་རྣམས་བདག་ལས་སྐྱེ་བ་མེད་པར་་་་
སྒྲུབ་པའི་རྟགས་ཡང་དག་ཏུ་སངས་རྒྱས་བསྐྱངས་འདོད་པར་མངོན་ཏེ། མྱུ་
གུ་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་
བའི་ཕྱིར་ཞེས་པའི་ཐལ་འགྱུར་འདི་འགྲེལ་ངག་དེའི་སྐབས་ནས་དངོས་སུ་་་
བསྟན་པའི་བདག་སྐྱེ་འགོག་པའི་ཐལ་འགྱུར་གང་ཞིག །ཐལ་འགྱུར་དེས་སྒྲུབ་
བྱེད་འཕེན་པར་བྱེད་པ་ཡིན་པའི་ཕྱིར། ཞེས་པའི་ཚིག་སྔ་ཕྱི་གཉིས་ཀྱི་ནུས་
པས་ཤུགས་ལ་འཕངས་པའི་ཕྱིར། འགྲེལ་ངག་འདིའི་དངོས་ཟིན་གྱི་དམ་
བཅའ་ཡང་བཟློག་དགོས་པར་ཐལ། འགྲེལ་ངག་འདིའི་དངོས་ཟིན་གྱི་རྟགས་
བཟློག་དགོས་པ་གང་ཞིག །འགྲེལ་ངག་འདིའི་དངོས་ཟིན་གྱི་རྟགས་བཟློག་ན།།
འདིའི་དངོས་ཟིན་གྱི་དམ་བཅའ་ཡང་བཟློག་དགོས་པའི་ཕྱིར། དེ་ལྟར་ཡང་།
རྣམ་བཤད་རིགས་པའི་རྒྱ་མཚོ་ལས། དངོས་ཟིན་གྱི་རྟགས་བཟློག་དགོས་ན་
དངོས་ཟིན་གྱི་དམ་བཅའ་ཡང་བཟློག་དགོས་ཏེ། མཚུངས་པའི་ཕྱིར་ཞེས་
བཤད། འདོད་ན། དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་
པའི་སྐྱེ་བ་དངོས་པོ་བདག་ལས་སྐྱེ་བ་མེད་པར་སྒྲུབ་པའི་བསྒྲུབ་བྱ་ཡིན་པར་་
དངོས་ཟིན་གྱི་བསྒྲུབ་བྱ་བཟློག་པའི་དོན་ཡིན་པར་ཐལ། འདོད་པ་གང་ཞིག །
དངོས་པོ་རྣམས་བདག་ལས་སྐྱེ་བ་བསྒྲུབ་བྱ་ཡིན་པ་དངོས་ཟིན་གྱི་བསྒྲུབ་བྱ་་་
བཟློག་པའི་དོན་མ་ཡིན་པའི་ཕྱིར། དེ་ལྟར་ཡང་ཊཱིཀ་ཆེན་ལས། （༩༠ བ）དེ་
ལས་རྟགས་བཟློག་པ་ལྟར་བྱར་མེད་པས་བདག་སྐྱེ་རྣམ་པར་བཅད་ཙམ་མ་་་
ཡིན་པ་བཟློག་པའི་དོན་ནོ། །ཞེས་གསུངས། འདོད་ན། དངོས་པོ་རྣམས་
， 197 •



པཎ་ཆེན་བདེ་ལེགས་ཉི་མས་མཛད།
བདག་ལས་སྐྱེ་བ་མེད་དེ། ཞེས་པའི་དམ་བཅའི་ཚིག་འདིས་དངོས་པོ་རྣམས་
བདག་སྐྱེ་རྣམ་པར་བཅད་ཙམ་མ་ཡིན་པའི་སྐྱེ་བ་དངོས་པོ་རྣམས་བདག་་་་་
ལས་མི་སྐྱེ་བར་སྒྲུབ་པའི་བསྒྲུབ་བྱར་འཕངས་པའི་སྒོ་ནས་དངོས་པོ་རྣམས་་་
གཞན་ལས་སྐྱེ་བ་ཤུགས་ལ་འཕངས་པ་ཡིན་པར་ཐལ། འདོད་པའི་ཕྱིར།
འདོད་ན། འཕགས་པ་ཀླུ་སྒྲུབ་ཀྱིས་དངོས་པོ་རྣམས་བདག་ལས་སྐྱེ་བ་མེད་
པར་སྒྲུབ་པའི་བསྒྲུབ་བྱ་མེད་དགག་ཏུ་བཤད་པའི་གྲུབ་མཐའ་དང་འགལ་ལོ།།
དེ་ལྟར་ཡང་ཤེས་རབ་སྒྲོན་མ་ལས། བདག་ལས་མ་ཡིན་ཞེས་བྱ་བའི་དགག་པ་
འདི་ནི་མེད་པར་དགག་པའི་དོན་དུ་བལྟ་བར་བྱ་སྟེ། དགག་པ་གཙོ་ཆེ་བའི་
ཕྱིར་རོ། །ཞེས་དང་། མ་ཡིན་པར་དགག་པ་ཡོངས་སུ་བཟུང་ན་ནི། དེ་སྒྲུབ་
པ་གཙོ་ཆེ་བའི་ཕྱིར་ཆོས་རྣམས་མ་སྐྱེས་སོ་ཞེས་སྒྲུབ་པས་སྐྱེ་བ་མེད་པར་སྟོན་
པའི་ཕྱིར། མཛད་པའི་མཐའ་དང་བྲལ་བར་འགྱུར་ཏེ། ལུང་ལས། གཟུགས་ཀྱི་
སྐྱེ་བ་མེད་པ་ལ་སྤྱོད་ན། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ་
ཞེས་འབྱུང་བའི་ཕྱིར་རོ། །འདིར་དངོས་པོ་རྣམས་བདག་ལས་སྐྱེ་བ་མེད་པ་ཁོ་
ན་འོ་ཞེས་ངེས་པར་བཟུང་བར་བྱའོ། །གཞན་དུ་ངེས་པར་བཟུང་ན་བདག་ཁོ་
ན་ལས་སྐྱེས་པ་མེད་དེ། འོ་ན་ཇི་ལྟར་ཞེ་ན། གཞན་ལས་སྐྱེ་བའོ་ཞེས་བྱ་བར་
ངེས་པར་འགྱུར་བ་དང༌། དེ་བཞིན་དུ་བདག་ཁོ་ན་ལས་ནི་སྐྱེ་བ་མེད་དེ། འོ་
ན་ཇི་ལྟར་ཞེ་ན། བདག་དང་གཞན་ལས་སྐྱེའོ་ཞེས་བྱ་བར་ངེས་པར་འགྱུར་
བར་དེ་ཡང་མི་བཞེད་ཟེར། མཛད་པའི་མཐའ་དང་བྲལ་བའི་ཕྱིར། ཞེས་དང་།
འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། དངོས་པོ་བདག་ལས་
སྐྱེ་བ་མེད་དོ། །ཞེས་མེད་པར་དགག་པའི་དོན་དུ་ལྟ་བར་བྱའོ། །བདག་ལས་
མ་སྐྱེས་པ་ཡོད་དོ་ཞེས་མ་ཡིན་པར་དགག་པའི་དོན་དུ་བལྟ་བར་མི་བྱའོ་ཞེས་
བདག་ལས་མ་ཡིན་ཞེས་སོགས་བདག་སྐྱེ་མེད་པའི་དམ་བཅའ་དང་། དེ་ལ་
སྒྲུབ་བྱེད་འགོག་པའི་སྐབས་ཐམས་ཅད་དུ་བསྒྲུབ་བྱ་མེད་དགག་ཁོ་ན་ཡིན་་་་
• 198 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གྱི་མ་ཡིན་དགག་བསྒྲུབ་བྱར་བྱས་ན། མཛད་པའི་མཐའ་དང་( ༩ ༡ ན)བྲལ་
ཚུལ་གསུངས་པ་འདི་དང་། ལེགས་ལྡན་འབྱེད་ཀྱིས་སངས་རྒྱས་བསྐྱངས་
འགོག་པའི་སྐབས་སུ་བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་
མངོན་པས་མཛད་པའི་མཐའ་དང་བྲལ་ཚུལ་གསུངས་པ། སྐྱོན་བརྗོད་མཛད་
ཚུལ་ཤིན་ཏུ་འདྲ་བའི་ཕྱིར་རོ། །དེ་ལྟར་ཡང་རྣམ་བཤད་རིགས་པའི་རྒྱ་མཚོ་
ལས། དེའི་ཚེ་སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། དངོས་
པོ་རྣམས་བདག་སྐྱེ་རྣམ་པར་དཔྱད་ཙམ་མ་ཡིན་ཞེས་པས་དངོས་པོ་རྣམས་་་
གཞན་ལས་སྐྱེ་བར་འགྱུར་རོ། །དེ་ལྟར་ན་བདག་ལས་མ་ཡིན་ཞེས་པའི་དོན་
བདག་སྐྱེ་རྣམ་པར་བཅད་ཙམ་ཡིན་པའི་གྲུབ་མཐའ་དང་འགལ་ལོ། །ཞེས་
གསུངས། འོ་ན་དངོས་ཟིན་གྱི་རྟགས་བཟློག་ན། དངོས་ཟིན་གྱི་དམ་བཅའ་
བཟློག་དགོས་ཏེ། མཚུངས་པའི་ཕྱིར་ཞེས་གསུངས་ན། དེ་གཉིས་མཚུངས་ཚུལ་
གང་ཡིན་ཞེ་ན། འདིའི་དོན་སྟོང་ཐུན་སྐལ་བཟང་མིག་འབྱེད་ལས་བཤད་པ་
དེ། ལེགས་པར་བཤད་པ་ཉིད་དུ་ཁོ་བོ་ཁོ་ནས་མཐོང་བས། སྟོང་ཐུན་ཆེན་
མོའི་ལུགས་བཞིན་དུ་བཤད་པར་བྱའོ། །དངོས་པོ་རྣམས་བདག་ལས་སྐྱེ་བ་
མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང༌། ཤིན་ཏུ་
ཐལ་བར་འགྱུར་བའི་ཕྱིར། ཞེས་པའི་འགྲེལ་ངག་འདིའི་དངོས་ཟིན་གྱི་རྟགས་
བཟློག་དགོས་པ་དང་། འགྲེལ་ངག་དེའི་དངོས་ཟིན་གྱི་བསྒྲུབ་བྱ་བཟློག་
དགོས་པར་རྒྱུ་མཚན་མཚུངས་པར་སྟོན་པ་མི་འཐད་དེ། སྐྱེ་བ་དོན་མེད་དང་
ཐུག་མེད་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རྟགས་ཡང་་་་
དག་ཡིན་པ་ལ་སྐྱོན་འབྱུང་བ་དང་། དངོས་པོ་རྣམས་བདག་ལས་སྐྱེ་བ་མེད་
པ་བསྒྲུབ་བྱར་བྱས་པ་ལ་སྐྱོན་ཡོད་པ་གཉིས་མཚུངས་པར་དོགས་པའི་གནས་
ཙམ་ཡང་མེད་པའི་ཕྱིར། འགྲེལ་ངག་འདིའི་དངོས་ཟིན་གྱི་སྒྲུབ་བྱའི་བཟློག་
དོན་བསྒྲུབ་བྱ་ཡང་དག་ཡིན་པར་ཐལ། འདིའི་དངོས་ཟིན་གྱི་རྟགས་ཀྱི་
• 199



པཎ་ཆེན་བདེ་ལེགས་ཉི་མས་མཛད། །
བཟློག་དོན་རྟགས་ཡང་དག་ཡིན་པའི་ཕྱིར། ཞེས་ཁྱབ་འབྲེལ་མེད་བཞིན་དུ་
ནན་གྱིས་ཕུལ་བ་ཡང་མ་ཡིན་ཏེ། སྐབས་འདིར་དེ་ལྟར་ཕུལ་བ་ལ་འབྲེལ་ཁྱད་
པར་ཅན་ཡོད་པའི་ཕྱིར། འབྲེལ་( ༩ ༡ བ）ཡོད་ཚུལ་གང་ཡིན་ཞེ་ན། དེའི་
ཚུལ་ནི། དངོས་པོ་རྣམས་གཞན་ལས་སྐྱེ་བ་དངོས་པོ་རྣམས་བདག་ལས་མི་སྐྱེ་
བར་སྒྲུབ་པའི་བསྒྲུབ་བྱ་ཡང་དག་ཡིན་པར་ཐལ། དངོས་པོ་རྣམས་ཆོས་ཅན།
བདག་ལས་མི་སྐྱེ་སྟེ། སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། ཞེས་
པའི་སྦྱོར་ངག་འདི་དངོས་པོ་རྣམས་བདག་ལས་སྐྱེ་བ་མེད་པའི་སྒྲུབ་པའི་་་་་
སྦྱོར་ངག་རྣམ་དག་གང་ཞིག །སྦྱོར་ངག་དེས་དངོས་པོ་རྣམས་གཞན་ལས་
སྐྱེ་བ་བསྒྲུབ་བྱར་ཤུགས་ལ་འཕངས་པའི་ཕྱིར། རྟགས་དང་པོ་སངས་རྒྱས་
བསྐྱངས་ལ་དངོས། གཉིས་པ་དེར་ཐལ། སྦྱོར་ངག་དེའི་དངོས་པོ་རྣམ་ས་
གཞན་ལས་སྐྱེ་བ་ཤུགས་ལ་འཕངས་པའི་ཕྱིར། དེར་ཐལ། སྦྱོར་ངག་དེས་
དངོས་པོ་རྣམས་སྐྱེ་བར་ནི་དངོས་སུ་བསྟན། དངོས་པོ་རྣམས་བདག་ལ་ས་
སྐྱེ་བ་དངོས་སུ་བཀག་པ་གང་ཞིག །སྐྱེ་བ་ལ་བདག་སྐྱེ་དང་གཞན་སྐྱེ་གཉིས་
སུ་ཁ་ཚོན་ཆོད་པའི་ཕྱིར། དཔེར་ན་ལྷས་བྱིན་ཚོན་པོ་ཉིན་པར་ཟས་མི་ཟ་
ཞེས་པའི་ངག་གིས་ལྷས་བྱིན་ཚོན་པོས་མཚན་མོ་ཟས་ཟ་བ་ཤུགས་ལ་འཕེན་་་་
པ་བཞིན་ནོ། །དེས་ན་སློབ་དཔོན་ཆེན་པོ་ལེགས་ལྡན་འབྱེད་ཀྱི་ཐུགས་ལ་འདི་
ལྟ་བུའི་འཁྲུལ་གཞི་ཞིག་བྱུང་བ་ཡིན་གྱི། སངས་རྒྱས་བསྐྱངས་ལ་དོན་ལ་
འཇུག་པའི་སྐྱོན་བརྗོད་གཅིག་སྐབས་འདིར་ག་ལ་འོང་། །
ལར་གཤིན་རྗེ་ཆོས་ཀྱི་རྒྱལ་པོ་སོགས། །རྗེ་རྒྱལ་བ་གཉིས་པའི་བསྟན་སྲུང་
གིས། །མི་ཁྱོད་ལས་མཁས་མཆོག་གཞན་མེད་ཅེས། །ལན་དུ་མར་བསྔགས་
པའི་པཎྜི་ཏ། །ཁྱེད་མཁས་གྲུབ་དགེ་ལེགས་དཔལ་བཟང་གིས། །ཁོང་རང་
རྒྱུད་མཁན་པོའི་ལུགས་བསྐྱར་བ། །དེ་ཁོ་ན་ཁོང་གི་བཞེད་པ་ཡིན། །གཞན་
འབྲེལ་མེད་ཀྱི་བཤད་པས་བདག་མི་མགུ། །ཞེས་པ་འདི་བར་སྐབས་ཀྱི་ཚིགས་
• 200 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
སུ་བཅད་པའོ། །
དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ངོས་བཟུང་བ་ནས། འདིའི་
བར་ནི་བླ་མ་རྗེ་བཙུན་རིན་པོ་ཆེའི་གསུང་ཇི་ལྟ་བ་བཞིན་བྲིས་པའོ། །གསུམ་
པ་སྐྱོན་དེ་སངས་རྒྱས་བསྐྱངས་ལ་མི་འཇུག་པར་བསྟན་པ་ནི། ཚིགས་གསལ་
ལས། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་ཅག་གིས་
མཐོང་ངོ༌། །ཇི་ལྟར་ཞེ་ན། དེ་ལ་རེ་ཤིག་གཏན་ཚིགས་དང་དཔེ་མ་བརྗོད་པའི་
ཕྱིར་དང་ཞེས་( ༩ ༢ ན）གང་སྨྲ་བ་དེ་ནི་མི་རིགས་སོ། །ཅིའི་ཕྱིར་ཞེ་ན། གང་གི་
ཕྱིར་བདག་ལས་ཞེས་བྱ་བ་ནི། ཡོད་པ་རྒྱུ་ཉིད་དང་། དེ་ཉིད་སྐྱེས་སོ་ཞེས་སྨྲ་
བ་ཡིན་ལ། ཡོད་པ་ནི་ཡང་སྐྱེ་བ་ལ་དགོས་པ་མ་མཐོང་ཞིང༌། ཐུག་པ་མེད་
པར་ཡང་མ་མཐོང་ལ། ཁྱོད་ཀྱིས་སྐྱེས་པ་སླར་ཡང་སྐྱེ་བ་མི་འདོད་ཅིང་། ཐུག་
པ་མེད་པར་ཡང་མི་འདོད་དོ། །དེའི་ཕྱིར་ཁྱེད་ཅག་གི་རྩོད་པ་ནི་འཐད་པ་
དང་བྲལ་བ་དང་། རང་གིས་ཁས་བླངས་པ་དང་འགལ་བ་ཡིན་ནོ། །ཞེས་ཕ་
རོལ་པོ་བདག་ལས་སྐྱེ་བར་འདོད་པ་ལ་འདྲི་བར་བྱེད་པ་ཡིན་ཏེ། གང་ལས་
གཏན་ཚིགས་དང་དཔེ་བཀོད་པ་འབྲས་བུ་དང་བཅས་པར་འགྱུར་བ་འདི་་་་
ཙམ་ཞིག་གིས་རྩོད་པ་ན། ཅི་ཕ་རོལ་པོས་ཁས་ལེན་པར་མི་བྱེད་དམ། འོ་ན་དེ་
ཕ་རོལ་པོ་རང་གིས་ཁས་བླངས་པ་དང་འགལ་བར་རྩོད་པས་ཀྱང་མི་བཟློག་་་
ན་ནི། དེའི་ཚེ་ངོ་ཚ་མེད་པ་ཉིད་ཀྱི་གཏན་ཚིགས་དང་དཔེ་ཉིད་ཀྱིས་ཀྱང་
བཟློག་པར་མི་འགྱུར་བ་ཉིད་དོ། །ཁོ་བོ་ཅག་ནི་བསྙོན་པ་དང་ལྷན་ཅིག་ཏུ་
རྩོད་པ་ཡང་མ་ཡིན་ནོ། །དེའི་ཕྱིར་སློབ་དཔོན་ནི་གནས་མ་ཡིན་པར་ཡང་
རྗེས་སུ་དཔག་པ་ཚང་བར་བྱེད་པ་ན། བདག་ཉིད་རྗེས་སུ་དཔག་པ་ལ་དགའ་
བ་དེ་མངོན་པར་བྱེད་པ་ཡིན་ནོ། །དབུ་མ་པ་ཡིན་ན། རང་རྒྱུད་ཀྱི་རྗེས་སུ་
དཔག་པར་བྱ་བར་རིགས་པ་ཡང་མ་ཡིན་ཏེ། ཕྱོགས་གཞན་ཁས་བླངས་པ་
མེད་པའི་ཕྱིར་རོ། །དེ་སྐད་དུ་ཡང་འཕགས་པ་ལྷས། ཡོད་དང་མེད་དང་ཡོད་
· 20】 •



པཎ་ཆེན་བདེ་ལེགས་ཉི་མས་མཛད།
མིན་ཞེས། །ཕྱོགས་འདི་གང་ལ་ཡོད་མིན་པ། །དེ་ལ་ཡུན་ནི་རིང་པོ་ནའང་། །
ཀླན་ཀ་བརྗོད་པར་ནུས་མ་ཡིན། །ཞེས་བརྗོད། རྩོད་པ་ཟློག་པ་ལས་ཀྱང་།
གལ་ཏེ་ངས་དམ་བཅས་འགའ་ཡོད། །དེས་ན་ང་ལ་སྐྱོན་དེ་ཡོད། །ང་ལ་དམ་
བཅའ་མེད་པས་ན། །ང་ནི་སྐྱོན་མེད་ཁོ་ན་ཡིན། །གལ་ཏེ་མངོན་སུམ་ལ་སོགས་
པའི། །དོན་གྱིས་འགའ་ཞིག་དམིགས་ན་ནི། །སྒྲུབ་པའམ་ལྡོག་པར་བྱ་ན་དེ། །
མེད་ཕྱིར་ང་ལ་ཀླན་ཀ་མེད། །ཅེས་གསུངས་སོ། །དེ་རྣམས་ཀྱི་དོན་ནི་སློབ་
དཔོན་སངས་རྒྱས་བསྐྱངས་ཀྱི་བདག་སྐྱེ་འགོག་པའི་འགྲེལ་ངག་ལ། སློབ་
དཔོན་ལེགས་ལྡན་འབྱེད་ཀྱིས་དངོས་པོ་རྣམས་བདག་ལས་སྐྱེ་བ་མེད་པར་་་་་
སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་པ་དང་། ( ༩༢བ) ངམ་
བཅའ་ལ་གྲངས་ཅན་གྱིས་བརྟགས་ནས་སྨྲས་པའི་ཉེས་པ་མ་བསལ་བ་དང༌།
བཟློག་དོན་ཁས་བླངས་པའི་སྒོ་ནས་འཕགས་པ་ཀླུ་སྒྲུབ་ཀྱི་གྲུབ་མཐའ་དང་་་་
འགལ་ཚུལ་གྱི་སྐྱོན་གསུམ་བརྗོད་པ་སངས་རྒྱས་བསྐྱངས་ལ་མི་འཇུག་ཚུལ་་་་
མདོར་བསྟན་གྱི་ཚུལ་གྱིས་འཆད་པ་ལ་སྐྱོན་འདི་དག་ཅེས་པ་ནས། མཐོང་ངོ་
ཞེས་པའི་བར་གསུངས། སྐྱོན་དེ་རྣམས་མི་འཇུག་ཚུལ་སོ་སོར་ཕྱེ་སྟེ་རྒྱས་
པར་འཆད་པ་ལ། ཇི་ལྟར་ཞེ་ན། ཞེས་སོགས་ཀྱི་གཞུང་ལྷག་མ་རྣམས་གསུངས།
མདོར་བསྟན་གྱི་དོན་ནི། ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་
འགྲེལ་ངག་ལ་བརྗོད་པའི་སྐྱོན་གསུམ་མོ། །འདི་དག་ཐམས་ཅད་ནི་འཇུག་
པར་རིགས་པ་མ་ཡིན་ཏེ། དེ་ལྟར་མི་འཇུག་པར་དཔལ་ལྡན་ཟླ་བའི་ཚད་མས་
མཐོང་བའི་ཕྱིར། ཇི་ལྟར་ཞེ་ན། ཞེས་སོགས་ཀྱིས་རྒྱས་བཤད་ཀྱི་གཞུང་རྣམས་
ཀྱིས་སོ་སོར་ཕྱེ་སྟེ་རྒྱས་པར་འཆད་ཚུལ་ནི་དེ་ལ་རེ་ཤིག་ཅེས་སོགས་ཀྱི་འགྲེལ་
པ་ཚན་པ་གསུམ་གྱིས་སྐྱོན་དང་པོ་གཉིས་མེད་ཚུལ་རྒྱས་པར་བསྟན། ཐལ་
བ་བཟློག་པའི་དོན་དང་ཡང་ཕ་རོལ་པོ་ཉིད་ཅེས་སོགས་ཀྱིས་སྐྱོན་གསུམ་པ་་་
བཟློག་དོན་ཁས་བླངས་པའི་སྐྱོན་མེད་ཚུལ་རྒྱས་པར་བསྟན། དང་པོ་ལ། དེ་ལ་
，202 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
རེ་ཤིག་ཅེས་པ་ནས་ཀླན་ཀ་མེད་ཞེས་གསུངས། ཞེས་པའི་བར་གྱིས། སངས་
རྒྱས་བསྐྱངས་ལ་རང་རྒྱུད་ཀྱི་རྟགས་མ་བརྗོད་པའི་ཆ་ནས་སྐྱོན་མེད་ཚུལ་དེ་་་
བསྟན། གང་གི་ཚེ་ཞེས་པ་ནས། དེའི་ལན་བརྗོད་པར་བྱ་བ་མ་ཡིན་ནོ། །
ཞེས་པའི་བར་གྱིས་སངས་རྒྱས་བསྐྱངས་ལ་རང་རྒྱུད་ཀྱི་རྟགས་ཀྱི་དམ་བཅའ་
ལ་བརྟགས་པའི་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་པར་་་་
བསྟན། ཅི་སྟེ་ཡང་ཞེས་པ་ནས། འབྲེལ་བ་མེད་པ་ཉིད་དོ་ཞེས་ཤེས་པར་
བྱའོ། །ཞེས་པའི་བར་གྱིས། སངས་རྒྱས་བསྐྱངས་ལ་དེ་འདྲ་གཞན་གྲགས་
ཀྱི་གཏན་ཚིགས་མ་བརྗོད་པ་དང༌། རྟགས་དེའི་དམ་བཅའ་ལ་བརྟག་ནས་
གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་པར་བསྟན། དེ་རྣམས་
ཀྱི་ནང་ནས། དེ་ལ་རེ་ཤིག་ཅེས་སོགས་འགྲེལ་པ་དང་པོ་དེས། རང་རྒྱུད་ཀྱི་
རྟགས་ལ་དགོས་ནུས་མེད་པས་དེ་བརྗོད་མི་དགོས་པ་དང་། རང་རྒྱུད་ཀྱི་
རྟགས་ཁས་ལེན་མི་རིགས་པ་དེ་མ་བརྗོད་པ་ལ་སྐྱོན་( ༩ ༣ན）མེད་ཚུལ་གཉིས་་
བསྟན། དང་པོ་ནི། རེ་ཤིག་གི་ཞེས་པ་ནས། མངོན་པར་བྱེད་པ་ཡིན་ནོ་
ཞེས་པའི་བར་གྱིས་འཆད། གཉིས་པ། དབུ་མ་པ་ཡིན་ན་ནི། ཞེས་པ་ནས་ཀླན་
ཀ་མེད་ཅེས་གསུངས། ཞེས་པའི་བར་གྱིས་འཆད། རེ་ཤིག་སོགས་ཀྱི་དོན་ནི་
སློབ་དཔོན་སངས་རྒྱས་བསྐྱངས་ཀྱི་གོང་གི་འགྲེལ་ངག་དེས། དངོས་པོ་རྣམས་
བདག་ལས་སྐྱེ་བ་མེད་པར་སྒྲུབ་པའི་རང་རྒྱུད་ཀྱི་རྟགས་དཔེ་མ་བརྗོད་པའི་་་
ཆ་ནས་སྐྱོན་ཡོད་པ་མི་རིགས་ཏེ། འགྲེལ་ངག་དེས་དངོས་པོ་རྣམས་བདག་
ལས་སྐྱེ་བ་འགོག་ནུས་ཀྱི་འགལ་བརྗོད་ཀྱི་ཐལ་འགྱུར་གཉིས་བསྟན་ལ།
འགལ་བརྗོད་ཀྱི་ཐལ་འགྱུར་ལ་བརྟེན་ནས་དངོས་པོ་རྣམས་བདག་ལས་སྐྱེ་་་་
བར་འདོད་པའི་ལོག་རྟོག་བཟློག་ནུས་པས་ན། དེ་འདྲའི་རང་རྒྱུད་ཀྱི་རྟགས་
དཔེ་བརྗོད་པ་ལ་དགོས་པ་མེད་པའི་ཕྱིར། བྱས་པ་ལ་ཁོ་ན་རེ། དེ་འདྲའི་རང་
རྒྱུད་ཀྱི་རྟགས་དཔེ་མ་བརྗོད་ན་འགལ་བརྗོད་ཀྱི་ཐལ་འགྱུར་ཙམ་ལ་བརྟེན་་་་་
· 2 03.



པཎ་ཆེན་བདེ་ལེགས་ཉི་མས་མཛད།
ནས་དངོས་པོ་རྣམས་བདག་ལས་སྐྱེ་བར་འདོད་པའི་ལོག་རྟོག་བཟློག་མི་ནུས་
སོ་ཞེ་ན། འགལ་བརྗོད་ཀྱི་ཐལ་འགྱུར་ལ་བརྟེན་ནས་དངོས་པོ་བདག་ལས་
སྐྱེ་བར་འདོད་པའི་ལོག་རྟོག་བཟློག་མི་ནུས་ན། རང་རྒྱུད་ཀྱི་རྟགས་དཔེ་ལ་
བརྟེན་ནས་ཀྱང་དེ་འདྲའི་ལོག་རྟོག་དེ་བཟློག་མི་ནུས་པར་མཚུངས་པར་ཐལ།
དངོས་པོ་རྣམས་བདག་ལས་སྐྱེ་བ་ཁས་བླངས་པ་ལ། འགལ་བརྗོད་ཀྱི་ཐལ་
འགྱུར་བརྗོད་པས་ཁས་བླངས་ནང་འགལ་མཐོང་ཡང་། ལོག་རྟོག་དེ་མི་་་་
བཟློག་ན་དེ་འདྲའི་གང་ཟག་དེ་རང་གི་ཁས་བླངས་ལ་སྐྱོན་འདི་ཡོད་པ་ལ་་་་
ཞུགས་པ་ཡིན་པས། རང་གི་ཁས་བླངས་ལ་སྐྱོན་འདི་ཡོད་པའི་གང་ཟག་དེ་
ནི། དབུ་མའི་རྩོད་ཟླར་མི་རིགས་པའི་ཕྱིར། སློབ་དཔོན་ལེགས་ལྡན་འབྱེད་
ནི་རང་རྒྱུད་ཀྱི་རྟགས་རིགས་པས་སྒྲུབ་པའི་གནས་མ་ཡིན་པར་ཡང་དགག་་་་
བྱ་འགོག་པ་དང་བསྒྲུབ་བྱ་སྒྲུབ་པ་ལ་ངེས་པར་རང་རྒྱུད་ཀྱི་རྟགས་ཡང་དག་ ་
འགོད་དགོས་ཞེས་རང་འདོད་ཚང་བར་བྱེད་པ་འདི་ནི་རིགས་པ་མ་ཡིན་ཏེ།
དེ་ལྟར་འདོད་པ་ནི་རང་ཉིད་རང་རྒྱུད་ཀྱི་རྟགས་དཔེ་ལ་( ༩ ༣ བ）དགའ་བ་་་་
ཉིད་མངོན་པར་བྱེད་པ་ཡིན་གྱི། རང་རྒྱུད་ཀྱི་རྟགས་ལ་དགག་བྱ་འགོག་པ་
དང་བསྒྲུབ་བྱ་སྒྲུབ་པའི་ནུས་པ་མེད་པའི་ཕྱིར། དབུ་མ་པ་ཡིན་ན། ཞེས་
སོགས་འགྲེལ་པ་གཉིས་པའི་དོན་ནི། སློབ་དཔོན་སངས་རྒྱས་བསྐྱངས་ཀྱི་
འགྲེལ་པ་དེས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་རང་་་་་་
རྒྱུད་ཀྱི་རྟགས་དཔེ་མ་བརྗོད་པའི་ཆ་ནས་སྐྱོན་ཡོད་པ་མ་ཡིན་ཏེ། དབུ་མ་པ་
ཡིན་ན་རང་རྒྱུད་ཀྱི་རྟགས་ཡང་དག་ཁས་ལེན་མི་རིགས་པས་ཁྱབ་པའི་ཕྱིར་་
ཏེ། དབུ་མ་པ་ཡིན་ན་རང་གི་མཚན་ཉིད་ཀྱིས་མ་གྲུབ་པའི་ཕྱོགས་གཞན་རང་
གི་མཚན་ཉིད་ཀྱིས་གྲུབ་པར་ཁས་ལེན་མི་རིགས་པས་ཁྱབ་པའི་ཕྱིར། དེ་སྐད་
དུ་ཡང་བཞི་བརྒྱ་པའི་ལུང་དང་རྩོད་བཟློག་གི་ལུང་ཤེས་བྱེད་དུ་དྲངས་ནས་་་
གསུངས་པའི་ཕྱིར། དབུ་མ་པ་ཡིན་ན་རང་རྒྱུད་ཀྱི་རྟགས་ཁས་ལེན་མི་རིགས་
204 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པས་ཁྱབ་ཀྱང་། རང་རྒྱུད་ཀྱི་རྟགས་ཁས་ལེན་པའི་དབུ་མ་པ་ཡོད་པ་མི་་་་་
འགལ་ཏེ། བཅས་ལྡན་དགེ་སློང་ཡིན་ན། སངས་རྒྱས་ཀྱི་བཅས་པ་དང་འགལ་
མི་རིགས་པས་ཁྱབ་ཀྱང༌། སངས་རྒྱས་ཀྱི་བཅས་པ་དང་འགལ་བའི་བཅས་
ལྡན་དགེ་སློང་ཡོད་པ་བཞིན་ནོ། །གང་གི་ཚེ་ཞེས་པ་ནས། དེའི་ལན་བརྗོད་
པར་བྱ་བ་མ་ཡིན་ནོ། །ཞེས་པའི་བར་གྱིས། སངས་རྒྱས་བསྐྱངས་ལ་རང་རྒྱུད་
ཀྱི་དམ་བཅའ་ལ་བརྟགས་པའི་གཞན་གྱིས་སྨྲས་པའི་ཉེས་པ་མ་བསལ་བའི་་་་
སྐྱོན་མེད་པར་སྟོན་ཚུལ་ལ། འགྲེལ་པའི་ཚིག་འགོད་པ་དང་། དེའི་དོན་བཤད་
པ་གཉིས། དང་པོ་ནི། ཚིགས་གསལ་ལས། གང་གི་ཚེ་དབུ་མ་པས་རང་རྒྱུད་ཀྱི་
རྗེས་སུ་དཔག་པ་མི་བརྗོད་པ་ཡིན་པ་དེའི་ཚེ། དམ་བཅའི་དོན་དེ་གང་ཡིན་
ཅི་བདག་ལས་ཞེས་བྱ་བ་འབྲས་བུའི་དེ་ཉིད་ལས་སམ། འོན་ཏེ་རྒྱུའི་བདག་
ཉིད་ལས་ཡིན་གྲང༌། དེ་ལས་ཅི་འགྱུར། གལ་ཏེ་འབྲས་བུའི་བདག་ཉིད་ལས་
ཡིན་ན་ནི། གྲུབ་པ་ལས་སྒྲུབ་པ་ཡིན་ལ། རྒྱུའི་བདག་ཉིད་ལས་ཡིན་ན་ནི།
འགལ་བའི་དོན་ཉིད་དུ་འགྱུར་ཏེ། སྐྱེ་བ་དང་ལྡན་པ་ཐམས་ཅད་ནི་རྒྱུའི་
བདག་ཉིད་དུ་ཡོད་པ་ཁོ་ན་སྐྱེ་བའི་ཕྱིར་རོ། །ཞེས་གང་ལ་གྲངས་ཅན་པ་དག་
གིས་ཕྱིར་བཟློག་པར་བྱེད་པར་འགྱུར་བ། ནང་གི་སྐྱེ་མཆེད་རྣམས་བདག་
ལས་སྐྱེ་བ་མེད་དེ། ཞེས་བྱ་བའི་རང་རྒྱུད་ཀྱི་དམ་བཅའ་བ་ག་ལ་ཡོད། ཁོ་
( ༩༤ན）བོ་ཅག་ལ་ནི་གང་གིས་གྲུབ་པ་ལ་སྒྲུབ་པ་ཉིད་དམ། འགལ་བའི་དོན་
ཉིད་དུ་འགྱུར་ཞིང་གྲུབ་པ་མ་སྒྲུབ་པ་ཉིད་གང་ཡིན་པ་དང༌། འགལ་བའི་
དོན་ཉིད་གང་ཡིན་པ་སྤང་བར་བྱ་བའི་ཕྱིར་འབད་པར་བྱེད་པར་འགྱུར་བ་་་
ཡོད་པའི་ཕྱིར། ཞེས་བྱ་བའི་གཏན་ཚིགས་ཀྱང་ག་ལ་ཡོད། དེའི་ཕྱིར་གཞན་
གྱིས་སྨྲས་པའི་ཉེས་པར་ཐལ་བར་མི་འགྱུར་བ་ཉིད་ཀྱི་ཕྱིར། སློབ་དཔོན་
སངས་རྒྱས་བསྐྱངས་ཀྱི་དེའི་ལན་བརྗོད་པར་བྱ་བ་མ་ཡིན་ནོ། །ཞེས་གསུངས།
གཉིས་པ་ནི་སློབ་དཔོན་སངས་རྒྱས་བསྐྱངས་ཀྱི་དངོས་པོ་རྣམས་བདག་ལས་་
• 205.



པཎ་ཆེན་བདེ་ལེགས་ཉི་མས་མཛད།
སྐྱེ་བ་མེད་པར་སྒྲུབ་པའི་རང་རྒྱུད་ཀྱི་རྟགས་ཀྱི་དམ་བཅའ་དངོས་པོ་རྣམས་་་
བདག་ལས་མི་སྐྱེ་ཞེས་པའི་དོན། འབྲས་བུ་མངོན་པར་གསལ་བའི་བདག་
ཉིད་ལ་མི་སྐྱེ་ཞེས་པའི་དོན་ཡིན་ནམ། རྒྱུ་མངོན་པར་མི་གསལ་བ་ནུས་པའི་
བདག་ཉིད་ལས་མི་སྐྱེ་ཞེས་པའི་དོན་གང་ཡིན། དང་པོ་ལྟར་ན། གྲུབ་ཟིན་
སྒྲུབ་པ་དང༌། གཉིས་པ་ལྟར་ན། ཁྱབ་པར་འགལ་ཏེ། སྐྱེ་ལྡན་གྱི་དངོས་
པོ་ཐམས་ཅད་ནི། རྒྱུ་མངོན་པར་མི་གསལ་བ་ནུས་པའི་བདག་ཉིད་ལས་སྐྱེ་
བ་ཁོ་ན་ཡིན་པའི་ཕྱིར། ཞེས་དམ་བཅའ་ལ་བརྟགས་ནས་གྲངས་ཅན་གྱིས་
བརྗོད་པའི་ཉེས་པ་བསལ་བའི་ཕྱིར་དུ་སློབ་དཔོན་སངས་རྒྱས་བསྐྱངས་ཀྱིས་
རང་རྒྱུད་ཀྱི་དམ་བཅའ་ལ་གྲུབ་ཟིན་སྒྲུབ་པ་དང་འགལ་བ་སྤོང་བའི་ཕྱིར་དུ་་
ལན་བརྗོད་པར་བྱ་བ་མ་ཡིན་ཏེ། སློབ་དཔོན་སངས་རྒྱས་བསྐྱངས་ཀྱི་ལུགས་
ལ་རང་རྒྱུད་ཀྱི་རྟགས་ཀྱི་དམ་བཅའ་མེད་པའི་ཕྱིར་ཏེ། རང་རྒྱུད་ཀྱི་རྟགས་
མེད་པའི་ཕྱིར། ཅི་སྟེ་ཡང་ཞེས་པ་ནས། འབྲེལ་མེད་པར་ཤེས་པར་བྱའོ། །ཞེས་
པའི་བར་གྱིས། སློབ་དཔོན་སངས་རྒྱས་བསྐྱངས་ལ་དེ་འདྲའི་གཞན་གྲགས་ཀྱི་
གཏན་ཚིགས་མ་བརྗོད་པ་དང་། གཏན་ཚིགས་དེའི་དམ་བཅའ་ལ་བརྟགས་་
ནས་གཞན་གྱིས་སྨྲས་པའི་ཉེས་པ་མ་བསལ་བའི་སྐྱོན་མེད་པར་བསྟན་ཚུལ་་་
ལ། ལུང་འགོད་པ་དང་། དེ་དག་གི་དོན་བཤད་པ་གཉིས། དང་པོ་ནི། ཚིགས་་
གསལ་ལས། ཅི་སྟེ་ཡང་རང་གི་རྗེས་སུ་དཔག་པས་འགལ་བ་གདོན་མི་ཟ་བ་
བརྗོད་པར་བྱ་བ་ཡིན་ནོ། །ཞེ་ན། དེ་ཡང་སློབ་དཔོན་སངས་རྒྱས་བསྐྱངས་
ཀྱིས་བརྗོད་པ་( ༩༤བ)ཡིན་ནོ། །ཇི་ལྟར་ཞེ་ན། གང་གི་ཕྱིར་དེས་ནི་འདི་སྐད་
དུ་བཤད་པ་ཡིན་ཏེ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་
སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་ཞེས་བཤད་པའི་ཕྱིར་རོ། །དེ་
ལ་དེ་དག་ཅེས་པ་འདིས་ནི་རང་གི་བདག་ཉིད་དུ་ཡོད་པ་འཛིན་པ་ཡིན་ནོ། །
ཅིའི་ཕྱིར་ཞེ་ན། འདི་ལྟར་རང་གི་བདག་ཉིད་དུ་ཡོད་པ་དག་ལ་ནི་ཡང་སྐྱེ་བ་
• 206 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལ་དགོས་པ་མེད་དོ། །ཞེས་བྱ་བ་འདིས་ནི་མདོར་བཞག་པའི་ངག་དེའི་འགྲེལ་
པའི་ངག་ཡིན་ལ། ངག་འདིས་ནི་ཆོས་མཐུན་པའི་དཔེ་གཞན་ལ་རབ་ཏུ་
གྲགས་པ་བསྒྲུབ་པར་བྱ་བ་དང༌། སྒྲུབ་པར་བྱེད་པའི་ཆོས་དང་ལྡན་པ། ཉེ་
བར་བཟུང་བ་ཡིན་ནོ། །དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདི་ནི་
གཏན་ཚིགས་འཛིན་པ་ཡིན་ནོ། །སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་
དང༌། ཞེས་བྱ་བ་འདི་ནི་བསྒྲུབ་པར་བྱ་བའི་ཆོས་འཛིན་པ་ཡིན་ནོ། །དེ་ལ་
ཇི་ལྟར་སྒྲ་མི་རྟག་སྟེ་བྱས་པ་མི་རྟག་པའི་ཕྱིར་རོ། །བྱས་པ་ནི་མི་རྟག་པར་
མཐོང་སྟེ། དཔེར་ན་བུམ་པ་བཞིན་ནོ། །དེ་བཞིན་དུ་སྒྲ་ཡང་བྱས་པ་ཡིན་ཏེ།
དེའི་ཕྱིར་བྱས་པ་ཉིད་ཀྱི་ཕྱིར་མི་རྟག་པ་ཡིན་ནོ། །ཞེས་འདིར་ཉེ་བར་སྦྱར་
བའི་གསལ་བར་བྱ་བའི་བྱས་པ་གཏན་ཚིགས་ཡིན་པ་དེ་བཞིན་དུ་འདིར་་་་་
ཡང་དངོས་པོ་རྣམས་བདག་ལས་སྐྱེ་བ་མེད་དེ། རང་གི་བདག་ཉིད་དུ་ཡོད་
པ་ལ་ཡང་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་རོ། །འདི་ལྟར་བུམ་པ་
ལ་སོགས་མདུན་ན་གནས་ཤིང་གསལ་བར་རང་གི་བདག་ཉིད་དུ་ཡོད་པ་ནི་་་
ཡང་སྐྱེ་བ་ལ་མི་ལྟོས་པར་མཐོང་བ་དེ་བཞིན་དུ་འཇིམ་པའི་གོང་བུ་ལ་སོགས་
པའི་གནས་སྐབས་ནའང་། གལ་ཏེ་རང་གི་བདག་ཉིད་དུ་ཡོད་པའི་བུམ་པ་ལ་
སོགས་པ་ཡོད་སྙམ་དུ་འཛིན་ན་ནི། དེའི་ཚེ་རང་གི་བདག་ཉིད་དུ་ཡོད་པ་དེ་
ལ་སྐྱེ་བ་ཡོད་པ་མ་ཡིན་ནོ། །དེ་ལྟར་ན། གཏན་ཚིགས་ཉེ་བར་སྦྱར་བའི་གསལ་
བར་བྱ་བ་ཡང་སྐྱེ་བ་དགག་པ་ལ་མི་འཁྲུལ་བ་རང་གི་བདག་ཉིད་དུ་ཡོད་པ་
ཉིད་ཀྱིས་གྲངས་ཅན་ལ་རང་གི་རྗེས་སུ་དཔག་པས་འགལ་བ་བརྗོད་པར་་་་་
མཛད་པ་ཡིན་ཏེ། གཏན་ཚིགས་དང་དཔེ་མ་བརྗོད་པའི་ཕྱིར་དང་ཞེས་ཅི་སྟེ་
རྗོད་པར་བྱེད། གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་ཞིག་ཏུ་
མ་ཟད་ཀྱི། གཞན་( ༩༥ན）གྱིས་སྨྲས་པའི་ཉེས་པ་མ་བསལ་བ་ཡང་མ་ཡིན་ཏེ།
དེ་ལྟར་ཞེ་ན། གྲངས་ཅན་པ་དག་མདུན་ན་གནས་པའི་བུམ་པ་མངོན་པར་
· 207 •



པཎ་ཆེན་བདེ་ལེགས་ཉི་མས་མཛད།
གསལ་བར་མི་འདོད་ཅིང་། དེ་ཉིད་འདིར་དཔེ་ཉིད་དུ་གྲུབ་པའི་ངོ་བོ་ཡིན་
པ་ལ་ནུས་པའི་ངོ་བོར་གྱུར་ཅིང་མངོན་པར་གསལ་བའི་རང་བཞིན་མིན་པ་་་
སྐྱེ་བ་བཀག་པའི་ཁྱད་པར་དུ་བྱས་པ་ནི། བསྒྲུབ་པར་བྱ་བ་ཡིན་པར་གྲུབ་པ་
ལ་སྒྲུབ་པའི་ཕྱོགས་ཀྱི་སྐྱོན་ཉིད་དུ་དོགས་པའམ། གཏན་ཚིགས་དང་འགལ་
བའི་སྐྱོན་ཉིད་དུ་དོགས་པ་ག་ལ་ཡོད། དེའི་ཕྱིར་རང་གི་རྗེས་སུ་དཔག་པས་
འགལ་བ་བརྗོད་པ་ན་ཡང་ཇི་ལྟར་སྨྲས་པའི་ཉེས་པ་བརྗོད་པ་མེད་པའི་ཕྱིར།
གཞན་གྱིས་སྨྲས་པའི་ཉེས་པ་མ་བསལ་བ་མེད་པ་ཉིད་དེ། དེ་ཉིད་སུན་འབྱིན་
པ་འདི་དག་ནི་འབྲེལ་མེད་པ་ཉིད་དོ། །ཞེས་ཤེས་པར་བྱའོ། །ཞེས་གསུངས།
གཉིས་པ་ནི་འགྲེལ་པ་དེ་རྣམས་ཀྱི་དོན་བསྡུ་ན་གཉིས་སུ་འདུ་སྟེ། སངས་རྒྱས་
བསྐྱངས་ཀྱི་འགྲེལ་ངག་དེ་ལ། གཞན་གྲགས་ཀྱི་རྟགས་དཔེ་མ་བརྗོད་པའི་
སྐྱོན་མེད་ཚུལ་དངོས་དང༌། དེས་བསྟན་པའི་གཞན་གྲགས་ཀྱི་རྟགས་དཔེ་ལ་
གཞན་གྱི་དམ་བཅའ་ལ་བརྟགས་པའི་ཉེས་པ་མེད་པར་བསྟན་པའོ། །དང་པོ་
དེ་འཆད་པ་ལ། ཅི་སྟེ་ཞེས་པ་ནས། རྗོད་པར་བྱེད་ཞེས་པའི་བར་གསུངས་།
གཉིས་པ་དེ་འཆད་པར་བྱེད་པ་ལ། གཏན་ཚིགས་དང་དཔེ་མ་བརྗོད་པ་ཞེས་་
པ་ནས། ཞེས་ཤེས་པར་བྱའོ། །ཞེས་པའི་བར་གསུངས། ལུང་ཚན་དང་པོ་དེའི་
དོན་ཡང་གསུམ་དུ་འདུས་ཏེ། སངས་རྒྱས་བསྐྱངས་ཀྱི་འགྲེལ་ངག་གིས་གཞན་
གྲགས་ཀྱི་རྟགས་དཔེ་བསྟན་པར་སྒྲུབ་པ། དེས་གཞན་གྲགས་ཀྱི་རྟགས་དཔེ་
དང་རིགས་པ་ཇི་ལྟར་བསྟན་ཚུལ། གཞན་གྲགས་ཀྱི་སྦྱོར་བ་འགོད་ཚུལ་དཔེ་
དང་བཅས་ཏེ་སྟོན་པ་རྣམས་སུ་འདུས་པའི་ཕྱིར། དང་པོ་དེ་འཆད་པ་ལ། ཅི་
སྟེ་ཞེས་པ་ནས། བཤད་པའི་ཕྱིར་རོ། །ཞེས་པའི་བར་གསུངས། གཉིས་པ་དེ་
འཆད་པ་ལ། དེ་ལ་དེ་དག་ཞེས་པ་ནས། བསྒྲུབ་པར་བྱ་བའི་ཆོས་འཛིན་པ་
ཡིན་ནོ། །ཞེས་པའི་བར་གསུངས། གསུམ་པ་དེ་འཆད་པ་ལ། དེ་ལ་ཇི་ལྟར་
ཞེས་པ་ནས། ཅི་སྟེ་བརྗོད་པར་བྱེད་ཅེས་པའི་བར་གསུངས། དེ་རྣམས་
• 208 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
（ ༩ ༥ བ）ཀྱི་ནང་ནས། ཅི་སྟེ་ཡང་ཞེས་སོགས་ཀྱི་དོན་ནི། སློབ་དཔོན་སངས་
རྒྱས་བསྐྱངས་ཀྱི་འགྲེལ་ངག་དེས་དངོས་པོ་རྣམས་བདག་ལས་སྐྱེ་བ་མེད་པར་
སྒྲུབ་པའི་གཞན་གྲགས་ཀྱི་རྟགས་དཔེ་མ་བརྗོད་པའི་ཆ་ནས་སྐྱོན་མེད་དེ།
འགྲེལ་ངག་དེས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་གཞན་
གྲགས་ཀྱི་རྟགས་དཔེ་བསྟན་པའི་ཕྱིར་ཏེ། དེ་དག་ཅེས་པའི་གཉིས་ཚིག་གིས་
རང་གི་བདག་ཉིད་དུ་ཡོད་པ་དེ་དངོས་པོ་རྣམས་བདག་ལས་སྐྱེ་བ་མེད་པར་
སྒྲུབ་པའི་གཏན་ཚིགས་དང༌། མངོན་པར་གསལ་ཟིན་གྱི་བུམ་པ་མཐུན་་་་
དཔེར་ཤུགས་ལ་བསྟན། སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་།
ཞེས་པས་བསྒྲུབ་བྱའི་ཆོས་བསྟན། ཤིན་ཏུ་ཐལ་བར་འགྱུར་བའི་ཕྱིར། ཞེས་
པས་ཁྱབ་པ་མེད་ཀྱི་ལན་དགག་པའི་སྒོ་ནས་ཁྱབ་པ་འགྲུབ་དེ་བསྟན་པའི་་་་་
ཕྱིར་ཏེ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་མེད་
པ་ཉིད་དུ་འགྱུར་བའི་ཕྱིར་དང་། ཤིན་ཏུ་ཐལ་བར་འགྱུར་བའི་ཕྱིར། ཞེས་པ་
འདི་མདོར་བསྟན་དང༌། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་
ཡང་སྐྱེ་བ་དགོས་པ་མེད་དེ། ཅི་སྟེ་ཡོད་ཀྱང་སྐྱེ་ན། ནམ་ཡང་མི་སྐྱེ་བར་མི་
འགྱུར་རོ། །ཞེས་པ་འདི་རྒྱས་བཤད་ཡིན་པ་གང་ཞིག །རྒྱས་བཤད་ཀྱི་དངོས་
པོ་ཞེས་པས་དངོས་པོ་བདག་ལས་སྐྱེ་བ་མེད་པར་སྒྲུབ་པའི་རྩོད་གཞི་ཆོས་་་་་
ཅན་དེ་བསྟན། བདག་གི་བདག་ཉིད་དུ་ཡོད་པ་ཞེས་པས་གཏན་ཚིགས་དེ་
བསྟན། རྣམས་ཞེས་པས་མང་ཚིག་གི་མཐུན་དཔེ་དེ་བསྟན། སྐྱེ་བ་དགོས་པ་
མེད་དེ། ཞེས་པས་བསྒྲུབ་བྱའི་ཆོས་དེ་བསྟན། ཅི་སྟེ་ཡོད་ཀྱང་སྐྱེ་ན། ཞེས་
སོགས་ཀྱིས་ཁྱབ་པ་མེད་ཀྱི་ལན་དགག་པའི་སྒོ་ནས་ཁྱབ་པ་འགྲུབ་སྟེ་བསྟན་་་
པ་ཡིན་པའི་ཕྱིར། དེ་ལ་དེ་དག་ཅེས་སོགས་ཀྱི་ལུང་ཚན་གཉིས་པའི་དོན་ནི།
སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས། དངོས་པོ་རྣམས་བདག་
ལས་སྐྱེ་བ་མེད་པར་སྒྲུབ་པའི་གཞན་གྲགས་ཀྱི་རྟགས་དཔེ་དང་རིགས་པ་ཇི་་་
： 209 •



པཎ་ཆེན་བདེ་ལེགས་ཉི་མས་མཛད།
ལྟར་བསྟན་པའི་ཚུལ་ཡོད་དེ། དངོས་པོ་རྣམས་བདག་ལས་སྐྱེ་བ་མེད་དེ། དེ་
དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང༌། ཞེས་པ་མདོར་་་་་
བསྟན་དང་། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་
དགོས་པ་མེད་དེ། （ ༩༦ན）ཞེས་པ་རྒྱས་བཤད་ཀྱི་དངོས་པོ་རྣམས་བདག་ལས་
སྐྱེ་བ་མེད་པར་སྒྲུབ་པའི་གཞན་གྲགས་ཀྱི་རྟགས་དཔེ་བསྟན་པའི་ཕྱིར། ཤིན་
ཏུ་ཐལ་བར་འགྱུར་བའི་ཕྱིར་ཞེས་པ་མདོར་བསྟན་དང་ཅི་སྟེ་ཡོད་ཀྱང་སྐྱེ་ན་་
ནམ་ཡང་མི་སྐྱེ་བར་མི་འགྱུར་རོ། །ཞེས་པའི་རྒྱས་བཤད་ཀྱི་དངོས་པོ་རྣམས་
བདག་ལས་སྐྱེ་བ་མེད་པར་སྒྲུབ་པའི་འགལ་བརྗོད་ཀྱི་ཐལ་འགྱུར་དེ་བསྟན་་་་་
པའི་ཕྱིར། དེ་འདྲའི་རྟགས་སྦྱོར་གྱི་མཚན་གཞི་ནི། གྲངས་ཅན་གྱིས་རྒྱུ་དུས་
སུ་མངོན་པར་མི་གསལ་བའི་ཚུལ་གྱི་ཡོད་པར་འདོད་པའི་བུམ་པ་ཆོས་ཅན།
སླར་ཡང་སྐྱེ་བ་དོན་མེད་དེ་རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་
ན་མངོན་པར་གསལ་ཟིན་གྱི་བུམ་པ་བཞིན་ནོ། །ཞེས་པ་ལྟ་བུ། དེ་འདྲའི་ཐལ་་
འགྱུར་གྱི་མཚན་གཞི་ནི། གྲངས་ཅན་གྱིས་རྒྱུ་དུས་སུ་མངོན་པར་མི་གསལ་་
བའི་ཚུལ་གྱི་ཡོད་པར་འདོད་པའི་དངོས་པོ་ཆོས་ཅན། སླར་ཡང་སྐྱེ་བ་དོན་
མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན་མངོན་
པར་གསལ་ཟིན་གྱི་བུམ་པ་བཞིན། ཞེས་པ་ལྟ་བུའོ། །དེ་ལ་ཇི་ལྟར་སྒྲ་མི་རྟག་
ཅེས་སོགས། ལུང་ཚན་གསུམ་པའི་དོན་ནི། འགྲེལ་པ་འདི་རྣམས་ཀྱིས།
གྲངས་ཅན་གྱིས་རྒྱུ་དུས་སུ་མངོན་པར་མི་གསལ་བའི་ཚུལ་གྱིས་ཡོད་པར་་་་་་
འདོད་པའི་མྱུ་གུ་སླར་ཡང་མི་སྐྱེ་བར་སྒྲུབ་པའི་ཡན་ལག་ལྔ་ལྡན་གྱི་སྒྲུབ་ངག་
དཔེ་དང་བཅས་པ་བསྟན་པའི་ཚུལ་ཡོད་དེ། དེ་ལ་ཇི་ལྟར་ཞེས་པ་ནས། མི་
རྟག་པ་ཡིན་ནོ། །ཞེས་པའི་བར་གྱིས་དཔེའི་སྒྲུབ་ངག་ཡན་ལག་ལྔ་ལྡན་དེ་
བསྟན། ཞེས་འདིར་ཉེ་བར་སྦྱར་བའི་གསལ་བར་བྱས་པའི་བྱས་པ་གཏན་
ཚིགས་ཡིན་པ་དེ་བཞིན་དུ། ཞེས་པ་ནས། རང་གི་བདག་ཉིད་དུ་ཡོད་པ་དེ་ལ་
，21 () •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྐྱེ་བ་ཡོད་པ་མ་ཡིན་ནོ། །ཞེས་པའི་བར་གྱིས། གྲངས་ཅན་གྱི་རྒྱུ་དུས་སུ་མངོན་
པར་མི་གསལ་བའི་ཚུལ་གྱི་ཡོད་པར་འདོད་པའི་མྱུ་གུ་སླར་ཡང་སྐྱེ་བ་དོན་་་་
མེད་དུ་སྒྲུབ་པའི་ཡན་ལག་ལྔ་ལྡན་གྱི་སྒྲུབ་ངག་བསྟན་པའི་ཕྱིར། དཔེའི་སྒྲུབ་
ངག་གི་མཚན་གཞི་ནི། སྒྲ་ནི་མི་རྟག་སྟེ་བྱས་པ་ཡིན་ན་མི་རྟག་པ་ཡིན་པས་
ཁྱབ་པའི་ཕྱིར། བྱས་པ་ཡིན་ན་མི་རྟག་པ་ཡིན་པས་ཁྱབ་སྟེ། དཔེར་ན་བུམ་པ་
བཞིན། བུམ་པ་བྱས་པ་དེ་ ༩༦བ）བཞིན་དུ་སྒྲ་ཡང་བྱས། སྒྲ་བྱས་པ་ཡིན་པའི་
ཕྱིར་སྒྲ་མི་རྟག་ཅེས་པ་ལྟ་བུ་ལ་བྱེད། དོན་གྱི་སྒྲུབ་ངག་ཡན་ལག་ལྔ་ལྡན་གྱི་
མཚན་གཞི་ནི། གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱི་
ཡོད་པར་འདོད་པའི་བུམ་པ་ནི། སླར་ཡང་སྐྱེ་བ་མེད་དེ། རང་གི་བདག་ཉིད་
དུ་ཡོད་ན་སླར་ཡང་མི་སྐྱེ་བས་ཁྱབ་པའི་ཕྱིར། རང་གི་བདག་ཉིད་དུ་ཡོད་ན་
སླར་ཡང་སྐྱེ་བ་དོན་མེད་པས་ཁྱབ་སྟེ། དཔེར་ན་མངོན་པར་གསལ་ཟིན་གྱི་
བུམ་པ་བཞིན། །མངོན་པར་གསལ་ཟིན་གྱི་བུམ་པ་རང་གི་བདག་ཉིད་དུ་ཡོད་
པ་དེ་བཞིན་དུ། གྲངས་ཅན་གྱི་རྒྱུ་དུས་སུ་མངོན་པར་མི་གསལ་བའི་ཚུལ་གྱིས་
ཡོད་པར་འདོད་པའི་བུམ་པ་ཡང་རང་གི་བདག་ཉིད་དུ་ཡོད། གྲངས་ཅན་གྱི་
རྒྱུ་དུས་སུ་མངོན་པར་མི་གསལ་བའི་ཚུལ་གྱིས་ཡོད་པར་འདོད་པའི་བུམ་པ་་་
རང་གི་བདག་ཉིད་དུ་ཡོད་པའི་ཕྱིར། གྲངས་ཅན་གྱིས་རྒྱུ་དུས་སུ་མངོན་པར་
མི་གསལ་བའི་ཚུལ་གྱིས་ཡོད་པར་འདོད་པའི་བུམ་པ་སླར་ཡང་སྐྱེ་བ་དོན་་་་་
མེད་དོ། །ཞེས་པའི་སྒྲུབ་ངག་ལྟ་བུ་ཡིན་པའི་ཕྱིར་ཡན་ལག་ལྔ་ནི། དམ་བཅའ་
བརྗོད་པའི་ཡན་ལག །ཁྱབ་པ་བརྗོད་པའི་ཡན་ལག །ཁྱབ་པ་དང་མཐུན་དཔེ་
སྦྱར་ནས་བརྗོད་པའི་ཡན་ལག །ཉེར་བསྟོད་བརྗོད་པའི་ཡན་ལག །མཇུག་
སྡུད་ཀྱི་ཡན་ལག་རྣམས་ལ་བྱེད། དེ་ཡང་སྒྲ་ནི་མི་རྟག་ཅེས་པས། དམ་བཅའ་
བརྗོད་པའི་ཡན་ལག་དེ་བསྟན། བྱས་པ་ཡིན་ན་མི་རྟག་པ་ཡིན་པས་ཁྱབ་པའི་
ཕྱིར། ཞེས་པས་ཁྱབ་པ་བརྗོད་པའི་ཡན་ལག་དེ་བསྟན། བྱས་པ་ཡིན་ན་མི་
21 ] .



པཎ་ཆེན་བདེ་ལེགས་ཉི་མས་མཛད།
རྟག་པ་ཡིན་པས་ཁྱབ་སྟེ། དཔེར་ན་བུམ་པ་བཞིན་ཞེས་པས་ཁྱབ་པ་མཐུན་
དཔེ་དང་སྦྱར་ནས་བརྗོད་པའི་ཡན་ལག་དེ་བསྟན། བུམ་པ་བྱས་པ་དེ་བཞིན་
དུ་སྒྲ་ཡང་བྱས་ཞེས་པས་ཉེར་བསྟོད་བརྗོད་པའི་ཡན་ལག་དེ་བསྟན། སྒྲ་བྱས་
པའི་ཕྱིར། སྒྲ་མི་རྟག་ཅེས་པས་མཇུག་སྡུད་ཀྱི་ཡན་ལག་དེ་བསྟན་ཅིང་། ངེས་
དོན་གྱི་སྒྲུབ་ངག་ཡན་ལག་ལྔ་ལྡན་ལ་ཡང་རིགས་འགྲེ། སྐབས་འདིར་བསྟན་
པའི་ཡན་ལག་ལྔ་ལྡན་གྱི་སྒྲུབ་ངག་དང་། རིགས་པ་ཅན་པས་འདོད་པའི་ཡན་
ལག་ལྔ་ལྡན་གྱི་སྒྲུབ་ངག་ནི་མི་འདྲ་སྟེ། རིགས་པ་ཅན་པས་འདོད་པའི་ཡན་
ལག་ལྔ་ལྡན་གྱི་སྒྲུབ་ངག་ནི། སྒྲ་ནི་མི་རྟག་སྟེ་བྱས་པའི་ཕྱིར། （ ༩ ༧ན） དཔེར་
ན་བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས་སོ། །དེའི་ཕྱིར་
སྒྲ་མི་རྟག་ཅེས་པ་ལྟ་བུ་ལ་འདོད་ཅིང༌། དེ་ཡན་ལག་མ་ཚང་བའི་སྒྲུབ་ངག་
སྐྱོན་ཅན་ཡིན་པའི་ཕྱིར་ཏེ། དེའི་ཁྱབ་པ་དངོས་སུ་མ་བརྗོད་པའི་ཕྱིར་དང་།
རིགས་པ་ཅན་པས་ཡན་ལག་ལྔ་འདྲེན་པ་དེའི་ཚེ། ཁྱབ་པ་བརྗོད་པའི་ཡན་
ལག་མི་འདྲེན་པར་ཕྱོགས་ཆོས་བརྗོད་པའི་ཡན་ལག་འདྲེན་པ་ཡིན་པའི་ཕྱིར།
གཏན་ཚིགས་དང་དཔེ་མ་བརྗོད་པ་ཞེས་པ་ནས། ཞེས་ཤེས་པར་བྱའོ། །ཞེས་
པའི་བར་གྱི་དོན་ནི། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེ་ལ་
དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་གཞན་གྲགས་ཀྱི་རྟགས་་
དཔེ་མ་བརྗོད་པའི་ཕྱིར་སྐྱོན་ཡོད་པ་མ་ཡིན་པ་འབའ་ཞིག་ཏུ་མ་ཟད་ཀྱི། དེ་
འདྲའི་དམ་བཅའ་ལ་བརྟགས་ནས་གཞན་གྲངས་ཅན་གྱིས་སྨྲས་པའི་ཉེས་པ་་
མ་བསལ་བའི་སྐྱོན་ཡང་མེད་དེ། དེ་ཇི་ལྟར་མེད་ཅེ་ན། གྲངས་ཅན་པ་
དག་མདུན་ན་གནས་པའི་བུམ་པ་མངོན་པར་གསལ་བའི་རང་བཞིན་ཅན་ནི་
མངོན་པར་གསལ་ཟིན་པས་ཡང་མངོན་པར་གསལ་བར་མི་འདོད་ཅིང་། དེ་
ཉིད་འདིར་དེ་དག་གི་མཐུན་དཔེ་ཉིད་དུ་གྲུབ་པའི་ངོ་བོ་ཡིན་ལ། གྲངས་
ཅན་པས་རྒྱུ་དུས་ན་ནུས་པའི་ངོ་བོར་གྱུར་ཅིང་མངོན་པར་གསལ་བའི་རང་་་
• 212 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བཞིན་ཅན་མ་ཡིན་པར་འདོད་པའི་དངོས་པོ་ནི་འདིར་དེ་དག་གི་རྩོད་གཞི་་་
ཆོས་ཅན་དང་དེ་དག་ལས་སྐྱེ་བ་བཀག་པས་ཁྱད་པར་དུ་བྱས་པ་སྟེ། དེ་དག་
ལས་སྐྱེ་བ་མེད་པ་ནི། དེ་ལྟར་སྒྲུབ་པའི་བསྒྲུབ་བྱ་ཡིན་པ་གང་ཞིག །གྲངས་
ཅན་གྱིས་རྒྱུའི་དུས་སུ་མངོན་པར་མི་གསལ་བའི་ཚུལ་གྱིས་ཡོད་པར་འདོད་་་་
པའི་དངོས་པོ་རང་དང་བདག་ཉིད་གཅིག་པའི་རྒྱུ་ལས་སྐྱེ་བར་ཁས་ལེན་་་་་
པས་ན་གྲུབ་པ་ལ་བསྒྲུབ་བྱའི་བཟློག་པའི་སྐྱོན་ཡང་མེད་དེ། གྲངས་ཅན་གྱིས་
མངོན་པར་གསལ་ཟིན་གྱི་བུམ་པ་སླར་ཡང་སྐྱེ་བ་ཁས་མི་ལེན་པས་ན། ཁྱབ་
པ་འགལ་བའི་སྐྱོན་ཡང་མེད་པའི་ཕྱིར། གྲངས་ཅན་གྱིས་མངོན་པར་གསལ་
ཟིན་གྱི་བུམ་པ་སླར་ཡང་སྐྱེ་བ་ཁས་མི་ལེན་ཏེ། དེས་སྐྱེས་པའི་དོན་མངོན་
པར་གསལ་ཟིན་པའི་ཚུལ་གྱིས་གྲུབ་པ་ལ་འདོད་པ་གང་ཞིག །དེས་མངོན་
པར་གསལ་ཟིན་གྱི་བུམ་པ་སླར་ཡང་མངོན་( ༩ ༧བ) པར་གསལ་མི་དགོས་པར་
ཁས་ལེན་པའི་ཕྱིར། སློབ་དཔོན་སངས་རྒྱས་བསྐྱངས་ཀྱི་འགྲེལ་ངག་དེས་
བསྟན་པའི་རང་གི་བསྒྲུབ་བྱ་སྒྲུབ་པའི་གཏན་ཚིགས་སུ་མ་ཟད། རྗེས་དཔག་
བསྐྱེད་ནུས་ཀྱི་འགལ་བརྗོད་ཀྱི་ཐལ་འགྱུར་བརྗོད་པ་ན་ཡང་། གཞན་གྲངས་
ཅན་གྱི་དམ་བཅའ་ལ་བརྟགས་ནས་སྨྲས་པའི་ཉེས་པ་མ་བསལ་བའི་སྐྱོན་་་་་་
མེད་པ་ཉིད་ཡིན་ཏེ། སངས་རྒྱས་བསྐྱངས་ཀྱིས་འགྲེལ་ངག་གིས་བསྟན་པའི་
རྟགས་སྦྱོར་དང་འགལ་བརྗོད་ཀྱི་ཐལ་འགྱུར་ལ་གྲངས་ཅན་གྱིས་དམ་བཅའ་་
ལ་བརྟགས་ནས་ཇི་སྐད་སྨྲས་པའི་ཉེས་པ་བརྗོད་པའི་སྐྱོན་མེད་པར་བསྟན་་་་་
ཟིན་པ་དེའི་ཕྱིར། དེས་ན་ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་
འགྲེལ་ངག་ལ་བརྗོད་པའི་སུན་འབྱིན་པ་འདི་དག་ནི་འབྲེལ་མེད་པ་དག་ཏུ་་་
ཤེས་པར་བྱའོ། །སྐྱོན་གསུམ་པ་ལྡོག་དོན་ཁས་བླངས་པའི་སྒོ་ནས་གྲུབ་མཐའ་
དང་འགལ་བའི་སྐྱོན་མེད་ཚུལ་འཆད་པར་བྱེད་པ་ལ། དེ་ཉིད་ལས། ཐལ་བར་
འགྱུར་བ་ལྡོག་པའི་དོན་དང་། ཡང་ཕ་རོལ་པོ་ཉིད་འབྲེལ་བ་ཡིན་གྱི། ཁོ་བོ་
• 2 13 •



པཎ་ཆེན་བདེ་ལེགས་ཉི་མས་མཛད།
ཅག་ནི་མ་ཡིན་ཏེ། རང་ལ་དམ་བཅའ་མེད་པའི་ཕྱིར། དེའི་ཕྱིར་ཁོ་བོ་ཅག་ལ་
གྲུབ་པའི་མཐའ་དང་འགལ་བ་ག་ལ་ཡོད། ཅེས་གསུངས། དེའི་དོན་ནི།
སངས་རྒྱས་བསྐྱངས་ཀྱི་འགྲེལ་ངག་དེ་ལ་ལྡོག་དོན་ཁས་བླངས་པའི་སྒོ་ནས་་་
དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་བསྒྲུབ་བྱ་མེད་དགག་་་་
ཏུ་འདོད་པའི་གྲུབ་མཐའ་དང་འགལ་བའི་སྐྱོན་ག་ལ་ཡོད་དེ་མེད་པར་ཐལ།
སངས་རྒྱས་བསྐྱངས་ཀྱི་འགྲེལ་ངག་དེས། དངོས་པོ་རྣམས་ཆོས་ཅན། སླར་
ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་པའི་ཕྱིར། མ་ཁྱབ་
ན། དངོས་པོ་རྣམས་ཆོས་ཅན། ཁྱོད་ཀྱི་སྐྱེ་བ་ཐུག་མེད་དུ་ཐལ། རང་གི་
བདག་ཉིད་དུ་གྲུབ་ཟིན་ཀྱང་སླར་ཡང་སྐྱེ་བའི་ཕྱིར། ཞེས་པའི་དངོས་པོ་
རྣམས་བདག་ལས་སྐྱེ་བ་མེད་པར་སྒྲུབ་ནུས་ཀྱི་ཐལ་འགྱུར་གཉིས་བསྟན་པ་
གང་ཞིག །ཐལ་འགྱུར་དེ་གཉིས་ཀྱི་ཐལ་ཆོས་ཀྱི་ལྡོག་དོན་སླར་ཡང་སྐྱེ་བ་དོན་
བཅས་དང་ཐུག་བཅས་ཕ་རོལ་གྲངས་ཅན་གྱིས་ཁས་བླངས་པ་དང་འབྲེལ་གྱི་
ཁོ་བོ་ཅག་སངས་རྒྱས་པས་དེ་ལྟར་ཁས་བླངས་ཤིང་དམ་བཅས་པ་མེད་པའི་་་
ཕྱིར། བཞི་པ་ལེགས་ལྡན་འབྱེད་རང་ཉིད་( ༩ ༨ ན）ཀྱི་བདག་སྐྱེ་འགོག་པའི་
འགྲེལ་པ་ལ་སྐྱོན་ཆགས་པར་བསྟན་ལ། ཚིགས་གསལ་ལས། གཞན་ཡང་།
རྟོག་གེ་བ་འདིས་རང་ཉིད་རྟོག་གེའི་བསྟན་བཅོས་ལ་ཤིན་ཏུ་མཁས་པ་ཙམ་་་
ཞིག་བསྟན་པར་འདོད་པས་དབུ་མའི་ལྟ་བ་ཁས་ལེན་བཞིན་དུ་ཡང་། རང་
རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་པ་དུ་་་་་་
མའི་ཚོགས་ཀྱི་གནས་སུ་རྟོགས་ཏེ། ཇི་ལྟར་ཞེ་ན། དེ་ལ་རེ་ཤིག་འདི་སྐད་དུ་
འདིར་སྦྱོར་བའི་ཚིག་ཏུ་འགྱུར་བ་ནི། དོན་དམ་པར་ནང་གི་སྐྱེ་མཆེད་རྣམས་
བདག་ལས་སྐྱེ་བ་མེད་པར་ངེས་ཏེ། ཡོད་པའི་ཕྱིར་དཔེར་ན་ཤེས་པ་ཡོད་པ་
ཉིད་བཞིན་ནོ། །ཞེས་སྨྲས་པ་ཡིན་ན། འདིར་དོན་དམ་པར་ཞེས་བྱ་བའི་ཁྱད་
པར་ཅིའི་ཕྱིར་ཉེ་བར་བཀོད་པ་ཡིན། གལ་ཏེ་འཇིག་རྟེན་གྱི་ཀུན་རྫོབ་ཏུ་སྐྱེ་
• 2 1 4.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བར་ཁས་བླངས་པ་དགག་པར་བྱ་བ་མ་ཡིན་པའི་ཕྱིར་དང༌། འགོག་ན་ཡང་
ཁས་བླངས་པས་གནོད་པ་ཐལ་བར་འགྱུར་བའི་ཕྱིར་རོ། །ཞེ་ན། འདི་ནི་
རིགས་པ་མི་འཐད་དེ། བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་
པའི་ཕྱིར་རོ། །ཞེས་དང༌། བདེན་པ་གཉིས་ཕྱིན་ཅི་མ་ལོག་པར་མཐོང་བ་ལས་
ཉམས་པའི་ཕྱིར་མུ་སྟེགས་པ་དག་ནི་ཇི་སྲིད་དུ་གཉིས་ཀའི་སྒོ་ནས་འགོག་པ་་
དེ་སྲིད་དུ་ཡོན་ཏན་ཉིད་ཡིན་པར་རྟོགས་དགོས་སོ། །ཞེས་དང་། རང་ལ་གཞི་
མ་གྲུབ་པའི་ཕྱོགས་ཀྱི་ཉེས་པའམ། གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་
འགྱུར་ཏེ་རང་གི་དོན་དམ་པར་མིག་ལ་སོགས་པའི་སྐྱེ་མཆེད་རྣམས་ཁས་མ་་་
བླངས་པའི་ཕྱིར་རོ། །ཞེས་དང་། གཞན་ལ་གཞི་མ་གྲུབ་པའི་ཕྱོགས་ཀྱི་
སྐྱོན་དུ་འགྱུར་བས་འདི་ནི་མི་རིགས་སོ། །ཞེས་གསུངས། དེ་རྣམས་ཀྱི་དོན་ནི་
སློབ་དཔོན་ལེགས་ལྡན་འབྱེད་རང་ཉིད་རྟོག་གེའི་བསྟན་བཅོས་ལ་ནི་ཤིན་ཏུ་
མཁས་པར་བསྟན་པར་འདོད་ནས་དབུ་མའི་ལྟ་བ་ཁས་ལེན་བཞིན་དུ། མིག་
སོགས་སྐྱེ་མཆེད་རྣམས་ཆོས་ཅན། དོན་དམ་པར་བདག་ལས་སྐྱེ་བ་མེད་དེ།
ཡོད་པའི་ཕྱིར། ཞེས་པའི་རང་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་
དེ་ནི། ཆེས་ཉེས་པ་དུ་མའི་ཚོགས་ཀྱི་འབྱུང་གནས་སུ་རྟོགས་ཏེ། ལེགས་
ལྡན་འབྱེད་ཀྱི་སྦྱོར་ངག་དེ་ལ་ཉེས་པ་ཇི་ལྟར་ཡོད་ཅེ་ན། སྦྱོར་ངག་དེ་ལ་དོན་
（ ༩ ༨ བ)དམ་གྱི་ཁྱད་པར་སྦྱོར་བ་དེ་བསྒྲུབ་བྱ་ལ་དོན་དམ་གྱི་ཁྱད་པར་སྦྱོར་་་་
ན་ཡང་ཉེས་པ་འབྱུང་། ཆོས་ཅན་ལ་དོན་དམ་གྱི་ཁྱད་པར་སྦྱོར་ན་ཡང་ཉེས་
པ་འབྱུང་བའི་ཕྱིར། དང་པོ་གྲུབ་སྟེ། དེ་ལྟར་སྦྱར་བ་ལ་སྔ་རྒོལ་དབུ་མ་པ་ལ་
ལྟོས་པའི་དགོས་པ་ཡང་མེད། ཕྱི་རྒོལ་གྲངས་ཅན་པ་ལ་ལྟོས་པའི་དགོས་པ་
ཡང་མེད་པའི་ཕྱིར། བྱས་པ་ལ་ཁོ་ན་རེ། སྔ་རྒོལ་དབུ་མ་པ་ལ་ལྟོས་པའི་དགོས་
པ་ཡོད་དེ། འདིར་མིག་སོགས་འཇིག་རྟེན་གྱི་ཀུན་རྫོབ་ཏུ་བདག་སྐྱེ་འགོག་པ་
མ་ཡིན་པའི་ཕྱིར་དང་། འགོག་ན་སྔ་རྒོལ་གྱིས་དེ་ཁས་བླངས་པས་སྔ་རྒོལ་
• 215.



པཎ་ཆེན་བདེ་ལེགས་ཉི་མས་མཛད།
རང་ལ་གནོད་པར་ཐལ་བར་འགྱུར་བའི་ཕྱིར་རོ། །ཞེ་ན། དེ་ནི་རིགས་པ་མ་
ཡིན་ཏེ། དབུ་མ་པས་བདག་སྐྱེ་ཀུན་རྫོབ་ཏུ་ཁས་མ་བླངས་པའི་ཕྱིར། ཞེས་
འཆད་པར་བྱེད་པ་ལ། འདིར་དོན་དམ་པར་ཞེས་པ་ནས་ཀུན་རྫོབ་ཏུ་ཡང་
ཁས་མ་བླངས་པའི་ཕྱིར། ཞེས་པའི་བར་གསུངས། རྟགས་གཉིས་པ་ཕྱི་རྒོལ་
གྲངས་ཅན་པ་ལ་ལྟོས་པའི་དགོས་པ་མེད་ཚུལ་དེ་འཆད་པ་ལ། བདེན་པ་
གཉིས་ཞེས་སོགས་གསུངས། དོན་ནི་རྟགས་གཉིས་པ་གྲུབ་སྟེ། བདེན་པ་
གཉིས་ཕྱིན་ཅི་མ་ལོག་པར་མཐོང་བ་ལས་ཉམས་པའི་མུ་སྟེགས་པ་རྣམས་ཀྱི་
ལུགས་དེ་བདེན་པ་གཉིས་ཆར་དུ་འགོག་རིགས་པའི་ཕྱིར། རྩ་བའི་རྟགས་
གཉིས་པ་གྲུབ་སྟེ། དོན་དམ་གྱི་ཁྱད་པར་ཆོས་ཅན་ལ་སྦྱོར་ན། ཡང་དེ་ལ་
སྔ་རྒོལ་དབུ་མ་པ་ལ་ལྟོས་པའི་ཆོས་ཅན་གཞི་མ་གྲུབ་པའི་སྐྱོན་དུ་འགྱུར་བའི་
ཕྱིར། ཞེས་བཤད་པ་ལ། རང་ལ་གཞི་མ་གྲུབ་པ་ཞེས་སོགས་གསུངས། ཀུན་
རྫོབ་ཙམ་དུ་གྲུབ་པའི་མིག་སོགས་ཆོས་ཅན་དུ་འཛིན་ཟེར་ན་དེ་མི་རིགས་ཏེ།
དེ་ཕྱི་རྒོལ་གྲངས་ཅན་ལ་ལྟོས་པའི་ཆོས་ཅན་གཞི་མ་གྲུབ་ཀྱི་སྐྱོན་དུ་འགྱུར་་་་
བའི་ཕྱིར། ཞེས་བཤད་པ་ལ། གཞན་ལ་གཞི་མ་གྲུབ་པའི་ཞེས་སོགས་གསུངས།
དེ་རྣམས་ལ་སློབ་དཔོན་ལེགས་ལྡན་འབྱེད་ཀྱི་རྩོད་པ་དེ་རྣམས་ཀྱི་སྐྱོན་སྤོང་
ཚུལ་དེ་འཆད་པ་ལ། ཅི་སྟེ་ཇི་ལྟར་སྒྲ་མི་རྟག་ཅེས་བྱ་བ་ལ་ཆོས་དང་ཆོས་ཅན་
གཉིས་ཀྱི་སྤྱི་ཉིད་བཟུང་བ་ཡིན་གྱི། ཁྱད་པར་ནི་མི་འཐད་དེ། ཁྱད་པར་
འཛིན་པ་ནི་རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་མེད་་་་
པར་འགྱུར་རོ། །ཞེས་གསུངས། དོན་ནི་སློབ་དཔོན་( ༩༩ན） ལེགས་ལྡན་འབྱེད་
ན་རེ། མིག་སོགས་དོན་དམ་པར་བདག་ལས་སྐྱེ་བ་མེད་པར་སྒྲུབ་པའི་སྐབས་
འདིར། བདེན་བརྫུན་གང་གིས་ཀྱང་ཁྱད་པར་དུ་མ་བྱས་པའི་མིག་སོགས་
ཙམ་ཆོས་ཅན་དུ་འཛིན་རིགས་ཏེ། ཅི་སྟེ་ཇི་ལྟར་སངས་རྒྱས་པ་འོག་མས་བྱེ་
བྲག་པའི་ངོར་སྒྲ་མི་རྟག་པར་སྒྲུབ་པ་ལ། རྟག་མི་རྟག་གང་གི་ཡང་ཁྱད་པར་
: 216 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དུ་མ་བྱས་པའི་སྒྲ་ཙམ་ཆོས་ཅན་དུ་འཛིན་པ་བཞིན་ཡིན་པའི་ཕྱིར་ཏེ། དེའི་
ཚེ་མི་རྟག་པའི་ཁྱད་པར་དུ་བྱས་པའི་སྒྲ་བཟུང་ན་ནི་ཕྱོགས་དང་ཕྱོགས་ཆོས་་
སྒྲུབ་དཀའ་སླ་མཚུངས་པ་དང༌། རྟག་པས་ཁྱད་པར་དུ་བྱས་པའི་སྒྲ་ཆོས་ཅན་
དུ་བཟུང་ན། དེ་མི་རྟག་པར་སྒྲུབ་པ་འགལ་བས་རྗེས་སུ་དཔག་པ་གཏན་
ཚིགས་དང་རྗེས་སུ་དཔག་པར་བྱ་བ་བསྒྲུབ་བྱ་ཡང་དག་ཡིན་པའི་ཐ་སྙད་མི་་
འཐད་པའི་ཕྱིར། ཞེས་ཟེར། དེ་དགག་པ་ལ་དོན་དགག་པ་དང་། དཔེ་དགག་
པ་གཉིས། དང་པོ་དེ་འཆད་པ་ལ། དེ་ནི་འདི་ལྟར་མི་འཐད་དེ། འདི་
ལྟར་གང་གི་ཚེ་འདིར་སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ་དེ་
ཁོ་ན་དེའི་རྟེན་ཆོས་ཅན། ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་
ནི་ཉམས་པར་འགྱུར་བ་འདིས་རང་ཉིད་ཀྱིས་ཁས་བླངས་པ་ཉིད་དོ། །ཕྱིན་
ཅི་ལོག་པ་དང་ཕྱིན་ཅི་མ་ལོག་པ་དག་ནི་ཐ་དད་པ་ཡིན་ནོ། །ཞེས་གསུངས།
གཉིས་པ་དཔེ་བཀག་པ་ལ། དཔེ་ལ་ཡང་འདྲ་བ་ཡོད་པ་མི་འཐད་དེ། དེ་ནི་སྒྲ་
ཡི་སྤྱི་དང་མི་རྟག་པ་ཉིད་ཀྱི་སྤྱིའི་ཁྱད་པར་བརྗོད་པར་མི་འདོད་པ་གཉིས་ཀ་
ལ་ཡང་ཡོད་ན། དེ་བཞིན་དུ་མིག་གི་སྤྱི་དང་སྟོང་པ་ཉིད་ནི་སྟོང་པ་ཉིད་མ་
ཡིན་པའི་ཕྱིར། སྨྲ་བ་དག་གིས་ཀུན་རྫོབ་ཏུ་ཡང་ཁས་མ་བླངས་ལ། དོན་དམ་
པར་ཡང་མ་ཡིན་པས། དཔེ་ལ་ཡང་འདྲ་བ་ཡོད་པ་མ་ཡིན་ནོ། །ཞེས་གསུངས།
ལུང་དང་པོའི་དོན་ནི་སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར་
མིག་སོགས་དོན་དམ་པར་བདག་ལས་སྐྱེ་བ་མེད་པ་སྒྲུབ་པ་དེའི་ཚེ། བདེན་
བརྫུན་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་་་་་
མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་དུ་འཛིན་མི་རིགས་ཏེ། དེ་
ལྟར་རིགས་ན་མིག་སོགས་དེ་མིག་སོགས་ཀྱི་གནས་ལུགས་འཇལ་བའི་ཚད་མ་
རང་ཉིད་ལ་གནས་ལུགས་དཔྱོད་པའི་ཚད་མར་སོང་( ༩༩ བ)བའི་རྙེད་དོན་་་
དང་། གྲངས་ཅན་གྱིས་ཐ་སྙད་པའི་ཚད་མས་ཐ་སྙད་པའི་ཚད་མར་སོང་བའི་
• 217 •



པཎ་ཆེན་བདེ་ལེགས་ཉི་མས་མཛད།
རྙེད་དོན་གྱི་གཞི་མཐུན་ཡིན་དགོས་པ་གང་ཞིག །དེ་འདྲའི་གཞི་མཐུན་མི་
སྲིད་པའི་ཕྱིར། དང་པོ་དེར་ཐལ། དང་པོ་གང་ཞིག །ཕྱི་མ་མ་ཡིན་པའི ཕྱིར།
དང་པོ་གྲུབ་སྟེ། དེ་རང་གི་མཚན་ཉིད་ཀྱིས་གྲུབ་པའི་ཕྱིར། གཉིས་པ་གྲུབ་སྟེ།
གྲངས་ཅན་གྱི་རྒྱུད་ལ་མིག་སོགས་འཇལ་བའི་ཚད་མ་ཡོད་པའི་ཕྱིར། རྩ་བའི་
རྟགས་གཉིས་པ་གྲུབ་སྟེ། ཕྱིན་ཅི་ལོག་སྟེ་ཐ་སྙད་པའི་ཚད་མར་སོང་བའི་རྙེད་
དོན་དང་། ཕྱིན་ཅི་མ་ལོག་པ་སྟེ་གནས་ལུགས་འཇལ་བའི་ཚད་མ་རང་ཉིད་
ལ་གནས་ལུགས་འཇལ་བའི་ཚད་མར་སོང་བའི་རྙེད་དོན་གཉིས་ཐ་དད་པ་
འགལ་བ་ཡིན་པའི་ཕྱིར། ལུང་གཉིས་པའི་དོན་ནི། སངས་རྒྱས་པ་འོག་མས་བྱེ་
བྲག་པའི་ངོ་བོར། མི་རྟག་པར་སྒྲུབ་པའི་ཚེ་རྟག་མི་རྟག་གང་གིས་ཀྱང་ཁྱད་
པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་སྒྲ་་་
ཙམ་ཆོས་ཅན་དུ་འཛིན་པ་དང་། སློབ་དཔོན་ལེགས་ལྡན་འབྱེད་ཀྱིས་གྲངས་
ཅན་གྱི་ངོ་བོར་མིག་སོགས་དོན་དམ་པར་བདག་ལས་སྐྱེ་བ་མེད་པར་སྒྲུབ་་་་་
པའི་ཚེ་བདེན་བརྫུན་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་་
གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་ཙམ་ཆོས་ཅན་དུ་འཛིན་པ་
གཉིས་དཔེ་དོན་འདྲ་བ་མ་ཡིན་ཏེ། སངས་རྒྱས་པ་འོག་མས་བྱེ་བྲག་པའི་ངོ་
བོར་སྒྲ་མི་རྟག་པར་སྒྲུབ་པ་དེ་ནི་སྒྲ་སྤྱི་ཙམ་པ་ཆོས་ཅན་དང་མི་རྟག་པ་སྤྱི་་་་
ཙམ་པ་བསྒྲུབ་བྱའི་ཆོས་སུ་བྱེད་ཀྱི། དེ་གཉིས་ཀྱི་ཁྱད་པར་སོ་སོ་བ་དག་ཆོས་
ཅན་དང་བསྒྲུབ་བྱའི་ཆོས་སུ་བརྗོད་པར་མི་འདོད་པ་སྔ་རྒོལ་ཕྱི་རྒོལ་གཉིས་
ཀའི་ཞེན་འདོད་ལ་ཡོད་ལ། དེ་བཞིན་དུ་སློབ་དཔོན་ལེགས་ལྡན་འབྱེད་
ཀྱིས་གྲངས་ཅན་གྱི་ངོ་བོར་མིག་སོགས་དོན་དམ་པར་བདག་ལས་སྐྱེ་བ་མེད་་་་
པར་སྒྲུབ་པའི་ཚེ་མིག་སོགས་སྤྱི་ཙམ་པ་ནི་དོན་དམ་པར་སྟོང་པར་སྨྲ་བ་སློབ་
དཔོན་ལེགས་ལྡན་འབྱེད་དང་། དེ་དོན་དམ་པར་སྟོང་ཉིད་མ་ཡིན་པར་སྨྲ་བ་
གྲངས་ཅན་པ་དག་གི་ཀུན་རྫོབ་ཏུ་ཡོད་པར་ཡང་མཐུན་པར་ཁས་མ་བླངས།
• 218 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དོན་དམ་དུ་ཡོད་པར་ཡང་མཐུན་པར་ཁས་མ་བླངས་པས། དོན་གྱི་སྐབས་སུ་
མིག་སོགས་སྤྱི་ཙམ་པ་དེ་འདྲའི་རང་རྒྱུད་ཀྱི་རྟེན་ཆོས་ཅན་དུ་འཛིན་པ་དང༌།
དཔེའི་སྐབས་སུ་སྒྲ་སྤྱི་ཙམ་པ་དེ་འདྲའི་རང་རྒྱུད་ཀྱི་རྟེན་( ༡༠༠ན）ཆོས་ཅན་་་་
དུ་འཛིན་པ་མི་འདྲ་བའི་ཕྱིར། སངས་རྒྱས་པ་འོག་མས་བྱེ་བྲག་པའི་ངོ་བོར་
རང་རྒྱུད་ཀྱི་རྟགས་ཡང་དག་འགོད་པ་ལ་སྐྱོན་མེད་ཅིང་། སློབ་དཔོན་ལེགས་
ལྡན་འབྱེད་ཀྱིས་གྲངས་ཅན་གྱི་ངོ་བོར་རང་རྒྱུད་ཀྱི་རྟགས་ཡང་དག་འགོད་་་
མི་རིགས་པའི་ཕྱིར། དེ་གཉིས་མི་འདྲ་བའི་རྒྱུ་མཚན་དུ། སངས་རྒྱས་པ་འོག་
མ་དང་བྱེ་བྲག་པ་གཉིས་ལ་ཚད་མས་གྲུབ་ཚུལ་མཐུན་སྣང་དུ་གྲུབ་པའི་ཆོས་་
ཅན་སྒྲ་ཡོད་ལ། སློབ་དཔོན་ལེགས་ལྡན་འབྱེད་དང་གྲངས་ཅན་གཉིས་ལ།
ཚད་མས་གྲུབ་ཚུལ་མཐུན་སྣང་དུ་གྲུབ་པའི་མིག་སོགས་མེད་པའི་ཕྱིར་ཏེ།
ཞེས་ཟེར་བ་མི་འཐད་དེ། སློབ་དཔོན་ལེགས་ལྡན་འབྱེད་ཀྱིས་རང་ཉིད་དང་
གྲངས་ཅན་གཉིས་ལ་ཆོས་ཅན་མཐུན་སྣང་བ་ཡོད་པར་བྱས་ནས་རང་རྒྱུད་་་
ཀྱི་རྟགས་ཡང་དག་འགོད་པ་མི་རིགས་པ་ཡིན་གྱི། དེ་གཉིས་ལ་ཆོས་ཅན་
མཐུན་སྣང་བ་ཡོད་དེ། དེ་གཉིས་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་
པའི་ཕྱིར་ཏེ། དེ་གཉིས་ཀས། ཚད་མ་དེ་མྱུ་གུ་རང་གི་མཚན་ཉིད་ཀྱིས་གྲུབ་པ་
ལ་ཚད་མ་དང་། མྱུ་གུ་ལ་ཚད་མ་ཡིན་ན། དེ་ལ་མ་འཁྲུལ་བའི་ཚད་མ་ཡིན་
དགོས་པར་འདོད་པ་མཚུངས་པའི་ཕྱིར། །
༈ གཉིས་པ་གཞན་སྐྱེ་དགག་པ་ལ་སློབ་དཔོན་སངས་རྒྱས་བསྐྱངས་ཀྱི་་་་་
འགྲེལ་པར་གཞན་སྐྱེ་དགག་པའི་རིགས་པས་ཇི་ལྟར་བྱུང་ཚུལ། དེ་ལ་ལེགས་
ལྡན་འབྱེད་ཀྱིས་སྐྱོན་བརྗོད་ཚུལ་དང་། སྐྱོན་དེ་སངས་རྒྱས་བསྐྱངས་ལ་མི་
འཇུག་པར་བསྟན་པའོ། །དང་པོ་ནི། ཚིགས་གསལ་ལས། སློབ་དཔོན་སངས་
རྒྱས་བསྐྱངས་ནི་དངོས་པོ་རྣམས་གཞན་ལས་སྐྱེ་བ་མེད་དེ། ཐམས་ཅད་ལས་
ཐམས་ཅད་སྐྱེ་བར་འགྱུར་བའི་ཕྱིར་རོ་ཞེས་རྣམ་པར་འཆད་དོ། །ཞེས་བཤད་
• 2 19 •



པཎ་ཆེན་བདེ་ལེགས་ཉི་མས་མཛད། །
པས་འཆད། གཉིས་པ་ནི་དེ་ཉིད་ལས། འདི་ལ་སློབ་དཔོན་ལེགས་ལྡན་འབྱེད་
ནི། དེས་ན་དེ་ལ་ཐལ་བར་འགྱུར་བའི་ངག་ཡིན་པའི་ཕྱིར། བསྒྲུབ་བར་བྱ་
བ་དང་སྒྲུབ་པར་བྱེད་པ་བཟློག་པར་བྱས་ན། དངོས་པོ་རྣམས་བདག་གམ་
གཉིས་སམ་རྒྱུ་མེད་པ་ལས་སྐྱེ་བར་འགྱུར་བ་དང༌། འགའ་ཞིག་ལས་འགའ་
ཞིག་སྐྱེ་བར་འགྱུར་བའི་ཕྱིར་རོ། །དེས་ན་གོང་མའི་ཕྱོགས་དང་འགལ་བར་
འགྱུར་རོ། །གཞན་དུ་ན་ཡང་ཐམས་( ༡༠༠ བ）ཅད་ལས་ཐམས་ཅད་སྐྱེ་བར་
འགྱུར་བའི་ཕྱིར་རོ། །དེ་བས་ན་དེ་ལས་སྒྲུབ་པ་དང་སུན་འབྱིན་པ་ཉིད་མེད་
པའི་ཕྱིར། དེ་ནི་དོན་འབྲེལ་བ་མེད་པ་ཡིན་པའི་ཕྱིར། ཞེས་སུན་འབྱིན་སྨྲའོ། །
ཞེས་པས་འཆད། གསུམ་པ་ནི། དེ་ཉིད་ལས། འདི་ཡང་དོན་འབྲེལ་བ་མེད་པ་
ཡིན་པའི་ཕྱིར་ཏེ། གོང་ཁོ་ནར་བསྟན་ཟིན་པའི་ཕྱིར་དང༌། གཞན་གྱིས་དམ་
བཅས་པའི་དོན་སུན་འབྱིན་པར་བྱེད་པ་ཡིན་པ་དང༌། སུན་འབྱིན་པ་ཉིད་
ཀྱང་ཡིན་པའི་ཕྱིར་འདི་ནི་གྱི་ནའོ། །དེས་སླར་ཡང་འབད་པར་མི་བྱའོ། །ཞེས་
པས་འཆད། ལུང་དང་པོའི་དོན་ནི། དངོས་སྨྲ་བས་དངོས་པོ་གཞན་ལས་སྐྱེ་
བར་ཁས་བླངས་པ་ལ། སློབ་དཔོན་སངས་རྒྱས་བསྐྱངས་ཀྱིས་དངོས་པོ་རྣམས་
གཞན་ལས་སྐྱེ་བ་མེད་དེ། དེ་ཡོད་ན་རྒྱུ་ཡིན་མིན་ཐམས་ཅད་ལས་འབྲས་བུ་
ཡིན་མིན་ཐམས་ཅད་སྐྱེ་བར་འགྱུར་བའི་སྐྱོན་ཡོད་པའི་ཕྱིར། ཞེས་དགག་པ་
མཛད། ལུང་གཉིས་པའི་དོན་ནི། སློབ་དཔོན་ལེགས་ལྡན་འབྱེད་ན་རེ། སློབ་
དཔོན་སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། འགྲེལ་ངག་དེས་
རྒོལ་བ་གཞན་གྱི་ཀླན་ཀར་ཐལ་བར་འགྱུར་བའི་ངག་ཡིན་པའི་ཕྱིར། ཇི་ལྟར་
འགྱུར་ན། དེ་ཀུན་རྫོབ་ཀྱི་དབང་དུ་བྱས་ནས་གཞན་སྐྱེ་འགོག་པར་བྱེད་དམ།
དོན་དམ་གྱི་དབང་དུ་བྱས་ནས་གཞན་སྐྱེ་འགོག་པར་བྱེད། དང་པོ་མི་རིགས་
ཏེ་སློབ་དཔོན་སངས་རྒྱས་བསྐྱངས་ཀུན་རྫོབ་ཏུ་གཞན་སྐྱེ་ཡོད་པར་ཁས་ལེན་
པའི་ཕྱིར། གཉིས་པ་ནི་དོན་དམ་གྱི་དབང་དུ་བྱས་ནས་དངོས་པོ་ཇི་ལྟ་གཞན་
• 220 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལས་སྐྱེ་བ་མེད་དེ། ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར།
ཞེས་ཟེར་བ་མི་རིགས་ཏེ། འགྲེལ་ངག་དེས་དོན་དམ་གྱི་དབང་དུ་བྱས་པའི་
གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར། གལ་ཏེ་བརྗོད་ན་
འགྲེལ་ངག་དེ་དངོས་ཟིན་ལྟར་ཐམས་ཅད་ལས་ཐམས་ཅད་སྐྱེ་བ་དེ་དོན་་་་་་
དམ་གྱི་དབང་དུ་བྱས་ནས་དངོས་པོ་རྣམས་གཞན་ལས་མི་སྐྱེ་བར་སྒྲུབ་པའི་་་
རྟགས་ཡང་དག་ཏུ་མི་རིགས་པས་དངོས་ཟིན་ལས་བཟློག་པའི་དོན་འགའ་
ཞིག་ལས་འགའ་ཞིག་སྐྱེ་བ་དོན་དམ་གྱི་དབང་དུ་བྱས་ནས་དངོས་པོ་རྣམས་་་
གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་དགོས་ལ། དེ་
ལྟར་ན་དངོས་པོ་རྣམས་བདག་གམ། གཉིས་ཀའམ་རྒྱུ་མེད་པ་གང་རུང་ལས་
སྐྱེ་བར་ཐལ། དངོས་( ༡༠ ༡ ན）པོ་རྣམས་དོན་དམ་པར་སྐྱེ་བ་གང་ཞིག །
དངོས་པོ་རྣམས་དོན་དམ་པར་གཞན་ལས་མི་སྐྱེ་བའི་ཕྱིར། དང་པོ་གྲུབ་སྟེ།
འགའ་ཞིག་ལས་འགའ་ཞིག་སྐྱེ་བ་དེ་དོན་དམ་གྱི་དབང་དུ་བྱས་ནས་དངོས་་་
པོ་རྣམས་དོན་དམ་པར་གཞན་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་་་
ཁས་བླངས་པས་དངོས་འགལ་ཡིན་པའི་ཕྱིར། འདོད་མི་ནུས་ཏེ། གོང་མ་
སློབ་དཔོན་ཀླུ་སྒྲུབ་ཀྱི་ཕྱོགས་ཏེ་གྲུབ་མཐའ་དང་འགལ་བའི་ཕྱིར། ཡང་ན་
དངོས་ཟིན་གྱི་རྟགས་བཟློག་ཚུལ་གོང་དང་འདྲ་ལ། དངོས་ཟིན་གྱི་རྟགས་
བཟློག་ན་དངོས་ཟིན་གྱི་བསྒྲུབ་བྱ་ཡང་བཟློག་དགོས་ཏེ། རྒྱུ་མཚན་མཚུངས་
པའི་ཕྱིར། འདོད་ན། འགྲེལ་ངག་དེས་དངོས་པོ་རྣམས་བདག་གམ་གཉིས་
ཀའམ། རྒྱུ་མེད་པ་གང་རུང་ལས་སྐྱེ་བ་ཤུགས་ལ་འཕངས་པའི་སྒོ་ནས་དངོས་
པོ་རྣམས་དོན་དམ་པར་གཞན་ལས་སྐྱེ་བ་རྣམ་པར་བཅད་ཙམ་མ་ཡིན་པའི་་་
སྐྱེ་བ་དངོས་པོ་རྣམས་དོན་དམ་པར་གཞན་ལས་མི་སྐྱེ་བར་སྒྲུབ་པའི་བསྒྲུབ་་་
བྱ་ཡང་དག་ཡིན་པ་དེ་དངོས་ཟིན་གྱི་བསྒྲུབ་བྱ་བཟློག་པའི་དོན་ཡིན་པར་་་་་
ཐལ། དངོས་ཟིན་གྱི་བསྒྲུབ་བྱ་བཟློག་དགོས་པ་གང་ཞིག །དངོས་པོ་རྣམས་
• 221 •



པཎ་ཆེན་བདེ་ལེགས་ཉི་མས་མཛད།
དོན་དམ་པར་གཞན་ལས་སྐྱེ་བ་དེ་དེའི་དོན་དུ་མི་རིགས་པའི་ཕྱིར། འདོད་
མི་ནུས་ཏེ། གོང་མ་སློབ་དཔོན་ཀླུ་སྒྲུབ་ཀྱི་ཕྱོགས་ཏེ། དངོས་པོ་རྣམས་དོན་
དམ་པར་གཞན་ལས་མི་སྐྱེ་བར་སྒྲུབ་པའི་བསྒྲུབ་བྱ་མེད་དགག་ཏུ་བཞེད་་་་་
པའི་གྲུབ་མཐའ་དང་འགལ་ལོ། །ལུང་གསུམ་པའི་དོན་ནི། སློབ་དཔོན་ལེགས་
ལྡན་འབྱེད་ཀྱིས་སངས་རྒྱས་བསྐྱངས་ཀྱི་འགྲེལ་ངག་ལ་དངོས་པོ་རྣམས་དོན་་
དམ་པར་གཞན་ལས་སྐྱེ་བ་མེད་པར་སྒྲུབ་པའི་རང་རྒྱུད་ཀྱི་རྟགས་དཔེ་མ་་་་་
བརྗོད་པའི་སྒོ་ནས་སྐྱོན་ཡོད་པར་བཤད་པ་དེ་མི་འཐད་དེ། སློབ་དཔོན་
སངས་རྒྱས་བསྐྱངས་ཀྱི་འགྲེལ་ངག་དེ་གཞན་སྐྱེ་འདོད་པའི་ལོག་རྟོག་བཟློག་་
པའི་ཕྱིར་དུ་གསུངས་པ་གང་ཞིག །འགྲེལ་ངག་དེས་གཞན་སྐྱེ་འགོག་ནུས་ཀྱི་
འགལ་བརྗོད་ཀྱི་ཐལ་འགྱུར་གཅིག་བསྟན་པའི་ཕྱིར། ཇི་ལྟར་བསྟན་ཞེ་ན།
དངོས་པོ་ཆོས་ཅན། རྒྱུ་ཡིན་མིན་ཐམས་ཅད་ལས་སྐྱེ་བར་ཐལ། གཞན་
ལས་སྐྱེ་བའི་ཕྱིར། ཞེས་པའི་འགལ་བརྗོད་ཀྱི་ཐལ་འགྱུར་གཅིག་བསྟན་པའི་
ཕྱིར། གསུམ་པ་གཉིས་ཀ་ལས་སྐྱེ་བ་དགག་པ་དེ་འཆད་པ་ལ། ( ༡༠ ༡ བ） ཚིགས་
གསལ་ལས། དངོས་པོ་རྣམས་ནི་གཉིས་ཀ་ལས་སྐྱེ་བ་ཡང་མ་ཡིན་ཏེ། ཕྱོགས་
གཉིས་ཀ་ལས་སྨྲས་པའི་ཉེས་པ་ཐལ་བར་འགྱུར་བའི་ཕྱིར་དང་། ཞེས་་་་་
གསུངས། འདིའི་དོན་ནི་རྟོགས་སླ། བཞི་པ་རྒྱུ་མེད་ལས་སྐྱེ་བ་འགོག་པ་ལ།
སངས་རྒྱས་བསྐྱངས་ཀྱི་འགྲེལ་པར། རྒྱུ་མེད་ལས་སྐྱེ་བ་འགོག་པའི་རིགས་པ་
ཇི་ལྟར་བྱུང་ཚུལ་དེ་ལེགས་ལྡན་འབྱེད་ཀྱིས་སྐྱོན་བརྗོད་ཚུལ། སྐྱོན་དེ་སངས་
རྒྱས་བསྐྱངས་ལ་མི་འཇུག་པར་བསྟན་པའོ། །དང་པོ་ནི། ཚིགས་གསལ་ལས།
སློབ་དཔོན་སངས་རྒྱས་བསྐྱངས་ནི་དངོས་པོ་རྣམས་རྒྱུ་མེད་ལས་ཀྱང་སྐྱེ་བ་་་
མེད་དེ། རྟག་ཏུ་ཐམས་ཅད་ལས་ཐམས་ཅད་སྐྱེ་བར་ཐལ་བར་འགྱུར་བའི་
ཕྱིར་རོ། །ཞེས་འཆད་དོ་ཞེས་གསུངས། འདིའི་དོན་རྟོགས་སླ། གཉིས་པ་ནི།
དེ་ཉིད་ལས། འདི་ལ་ཡང་སློབ་དཔོན་ལེགས་ལྡན་འབྱེད་དེ་ལ་ཡང་ཐལ་བར་
， 222 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འགྱུར་བའི་ངག་ཡིན་པའི་ཕྱིར། གལ་ཏེ་བསྒྲུབ་པར་བྱ་བ་དང་སྒྲུབ་པར་བྱེད་
པ་བཟློག་པ། གསལ་བ་དག་གི་དོན་དུ་མངོན་པར་འདོད་པ་ན། དེའི་ཚེ་འདི་
སྐད་དུ་དངོས་པོ་རྣམས་རྒྱུ་མེད་ལས་སྐྱེ་བར་འགྱུར་བ་དང་། ལན་འགའ་ཁ་
ཅིག་ལས་ཁ་ཅིག་སྐྱེ་བར་འགྱུར་བ་དང་། རྩོམ་པ་འབྲས་བུ་དང་བཅས་པ་
ཉིད་དུ་འགྱུར་བའི་ཕྱིར་རོ། །ཞེས་བསྟན་པར་འགྱུར་ན་བཤད་པ་འདི་ནི་མི་
རིགས་ཏེ། སྔར་སྨྲས་པའི་སྐྱོན་དུ་འགྱུར་བའི་ཕྱིར་རོ། །ཞེས་སུན་འབྱིན་པ་
སྨྲའོ། །ཞེས་གསུངས། འདིའི་དོན་ནི་སློབ་དཔོན་ལེགས་ལྡན་འབྱེད་ན་རེ།
སངས་རྒྱས་བསྐྱངས་ཀྱི་འགྲེལ་ངག་དེ་མི་འཐད་དེ། དེས་དངོས་པོ་རྣམས་
རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་་་
པའི་ཕྱིར། གལ་ཏེ་བསྟན་ནོ། །ཞེ་ན། འགྲེལ་ངག་དེའི་དངོས་ཟིན་ལྟར་རྟག་ཏུ་
ཐམས་ཅད་ལས་ཐམས་ཅད་སྐྱེ་བ་དེ་དངོས་པོ་རྣམས་རྒྱུ་མེད་ལས་མི་སྐྱེ་བར་་་
སྒྲུབ་པའི་རྟགས་ཡང་དག་ཏུ་མི་རིགས་པས། དངོས་ཟིན་ལས་བཟློག་པའི་
དོན་ལན་འགའ་ཞིག་ལས་འགའ་ཞིག་སྐྱེ་བ་དེ་དངོས་པོ་རྣམས་རྒྱུ་མེད་ལས་་་
མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་དགོས། དེ་ལྟར་ན། དངོས་
ཟིན་གྱི་རྟགས་བཟློག་ན་དངོས་ཟིན་གྱི་དམ་བཅའ་ཡང་བཟློག་དགོས་ཏེ། རྒྱུ་
མཚན་མཚུངས་པའི་ཕྱིར། འདོད་ན། དངོས་པོ་རྣམས་རྒྱུ་མེད་ལས་སྐྱེ་བ་རྣམ་
པར་( ༡༠ ༢ན) བཅད་ཙམ་མ་ཡིན་པའི་སྐྱེ་བ་དེ་དངོས་པོ་རྣམས་རྒྱུ་མེད་ལས་་་
མི་སྐྱེ་བར་སྒྲུབ་པའི་རྟགས་ཡང་དག་གི་བསྒྲུབ་བྱ་ཡང་དག་ཡིན་པ་དེ་དངོས་་
ཟིན་གྱི་དམ་བཅའ་བཟློག་པའི་དོན་ཡིན་པར་ཐལ། དངོས་ཟིན་གྱི་དམ་་་་
བཅའ་བཟློག་དགོས་པ་གང་ཞིག །དངོས་པོ་རྣམས་རྒྱུ་མེད་སྐྱེ་བ་དེ་དེའི་དོན་
དུ་མི་རིགས་པའི་ཕྱིར། འདོད་མི་ནུས་ཏེ། འཕགས་པ་ཡབ་སྲས་དངོས་པོ་
རྣམས་མཐའ་བཞི་གང་རུང་ལས་མི་སྐྱེ་བར་སྒྲུབ་པའི་བསྒྲུབ་བྱ་མེད་དགག་་་་
ཏུ་བཞེད་པ་དང་འགལ་བའི་ཕྱིར། གསུམ་པ་ནི། ཚིགས་གསལ་ལས། གཞན་
•223.



པཎ་ཆེན་བདེ་ལེགས་ཉི་མས་མཛད།
དག་ན་རེ་འདི་དག་ནི་མི་རིགས་ཏེ་སྔར་ལན་བཏབ་ཟིན་པའི་ཕྱིར། ཞེས་
པའོ། །དེའི་དོན་ནི། སངས་རྒྱས་བསྐྱངས་ཀྱི་འགྲེལ་ངག་དེས་དངོས་པོ་རྣམས་
རྒྱུ་མེད་ལས་མི་སྐྱེ་བར་སྒྲུབ་པའི་གཏན་ཚིགས་དང་དཔེ་ཡང་དག་མ་བརྗོད་་་
པའི་ཆ་ནས་སངས་རྒྱས་བསྐྱངས་ལ་སྐྱོན་ཡོད་པ་མི་འཐད་དེ། རྒྱུ་མེད་ལས་སྐྱེ་
བ་འགོག་པ་ལ་གཏན་ཚིགས་དང་དཔེ་ཡང་དག་ངེས་པར་བརྗོད་མི་དགོས་་་
ཤིང༌། འགལ་བརྗོད་ཀྱི་ཐལ་འགྱུར་ལ་བརྟེན་ནས་རྒྱུ་མེད་ལས་སྐྱེ་བའི་ལོག་
རྟོག་བཟློག་ནུས་པའི་ཕྱིར། དེ་གོང་དུ་བསྟན་ཟིན་པའི་ཕྱིར། ཇི་ལྟར་བསྟན་ཅེ་
ན། དངོས་པོ་རྣམས་ཆོས་ཅན། རྟག་ཏུ་ཐམས་ཅད་ལས་ཐམས་ཅད་སྐྱེ་བར་
ཐལ། རྒྱུ་མེད་ལས་སྐྱེ་བའི་ཕྱིར། ཞེས་པའི་འགལ་བརྗོད་ཀྱི་ཐལ་འགྱུར་གཅིག་
བསྟན་པ་ཡིན་ནོ། །
༈ འདིའི་སྐབས་སུ་དོགས་པ་བཅད་པ་ལ། དགག་བྱ་ངོས་འཛིན་ལ།
མཁས་པ་ཁ་ཅིག །དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ལ་བརྒྱད་ཡོད་
དེ། དོན་དམ་པར་གྲུབ་པ། དེ་ཁོ་ན་ཉིད་དུ་གྲུབ་པ། བདེན་པར་གྲུབ་ང༌།
ཡང་དག་པར་གྲུབ་པ། རང་བཞིན་གྱིས་གྲུབ་པ། རང་ངོས་ནས་གྲུབ་པ། རང་
གི་མཚན་ཉིད་ཀྱིས་གྲུབ་པ། རྫས་སུ་གྲུབ་པ་རྣམས་སུ་ཡོད་པའི་ཕྱིར། ཞེས་
གསུངས། དེ་མི་འཐད་པར་ཐལ། བདེན་འཛིན་དེ་དོན་དམ་དཔྱོད་བྱེད་
ཀྱི་རྟགས་ཀྱི་དགག་བྱ་ཡིན་པའི་ཕྱིར་ཏེ། དོན་དམ་དཔྱོད་བྱེད་ཀྱི་རྟགས་ཀྱི་
དགག་བྱ་ཡོད་པའི་ཕྱིར་ཏེ། དེ་ལ་བརྒྱད་དུ་ཡོད་པའི་ཕྱིར། འཁོར་གསུམ་
ཁ་ཅིག་ན་རེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ན་མེད་པས་ ་
( ༡༠ ༢བ) ཁྱབ་སྟེ། ལམ་རིམ་ལས། དགག་བྱ་འདི་ནི་ཤེས་བྱ་ལ་མི་སྲིད་པ་་
གཅིག་དགོས་ཏེ། ཡོད་ན་དགག་མི་ནུས་པའི་ཕྱིར། ཟེར་ན་མ་ཁྱབ་སྟེ། དེ་
ལྟར་གསུངས་པ་ནི། དེའི་དགག་བྱ་ལ་ཡུལ་གྱི་དབང་དུ་བྱས་པ་དང་ཡུལ་ཅན་
གྱི་དབང་དུ་བྱས་པ་གཉིས་ཡོད་པའི་ཕྱིར། དང་པོའི་དབང་དུ་བྱས་པར་ལམ་
• 22 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རིམ་ལས་གསལ་བར་གསུངས་པའི་ཕྱིར། གཞན་ཡང་དོན་དམ་དཔྱོད་བྱེད་ཀྱི་
རྟགས་ཀྱི་དགག་བྱ་ཡོད་དེ། བདེན་འཛིན་དོན་དམ་དཔྱོད་བྱེད་ཀྱི་རྟགས་ཀྱི་
དགག་བྱ་ཡིན་པའི་ཕྱིར། དེ་དོན་དམ་དཔྱོད་བྱེད་ཀྱི་རིགས་པའི་དགག་བྱ་
ཡིན་པའི་ཕྱིར། དེ་ལྟར་དུ་ལམ་རིམ་དྲང་ངེས་རྣམ་འབྱེད་སྟོང་མཐུན་ཆེན་མོ་
རྣམས་སུ་གསུངས་པར་རང་ལུགས་ཀྱི་སྐབས་རྣམས་སུ་བཤད་ཟིན་པའི་ཕྱིར།
ཁོ་ན་རེ། བདེན་འཛིན་མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་གི་
དགག་བྱ་ཡིན་པར་ཐལ། དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་
པའི་ཕྱིར། འདོད་ན། བདེན་མེད་རྟོགས་པའི་བློ་དེ་དེ་ལྟར་སྒྲུབ་པའི་བསྒྲུབ་བྱ་
ཡིན་པར་ཐལ། འདོད་པའི་ཕྱིར་ན་མ་ཁྱབ། རྟགས་ཡང་དག་དེ་རྟགས་ཡང་
དག་མ་ཡིན་པ་ལས་ལོག་པའི་བསྒྲུབ་བྱ་དང་། དོན་དམ་དཔྱོད་བྱེད་ཀྱི་རྟགས་
ཡང་དག་དེ་དེ་མ་ཡིན་པ་ལས་ལོག་པའི་བསྒྲུབ་བྱ་ཡིན་པར་ཐལ། རྟགས་
ཡང་དག་མ་ཡིན་པ་དེ་དེ་མ་ཡིན་པ་ལས་ལོག་པའི་དགག་བྱ་དང་། དོན་་་
དམ་དཔྱོད་བྱེད་ཀྱི་རྟགས་ཡང་དག་མ་ཡིན་པ་དེ་དེ་མ་ཡིན་པ་ལས་ལོག་པའི་
དགག་བྱ་ཡིན་པའི་ཕྱིར། ཁྱབ་པ་ཁས། རྟགས་གཉིས་པ་གྲུབ་སྟེ། རྟགས་ཡང་
དག་མ་ཡིན་པ་ལས་ལོག་པ་དེ་རང་ཞེས་བརྗོད་པའི་སྒྲས་རང་གི་དགག་བྱ་་་་
བཀག་ཤུལ་དུ་རང་གི་འཕངས་བྱར་གྱུར་པའི་ཆོས་གཞན་སྒྲུབ་པ་འཕེན་པ་་་་
གང་ཞིག །དོན་དམ་དཔྱོད་བྱེད་ཀྱི་རྟགས་ཡང་དག་མ་ཡིན་པ་ལས་ལོག་པ་དེ་
ཡང་དེ་ལྟར་ཡིན་པའི་ཕྱིར། དང་པོ་གྲུབ་སྟེ། དེ་མ་ཡིན་དགག་ཡིན་པའི་ཕྱིར།
གཉིས་པ་གྲུབ་སྟེ། དེ་མ་ཡིན་དགག་ཡིན་པའི་ཕྱིར། ཁོ་ན་རེ། བདེན་འཛིན་
མེད་པར་ཐལ། དེ་ལ་རིགས་པ་ཡང་དག་གིས་གནོད་པའི་ཕྱིར་ཟེར་ན་འདིར་
མ་ཁྱབ། རྟགས་གྲུབ་སྟེ། དེ་ལ་དོན་དམ་དཔྱོད་བྱེད་ཀྱི་རིགས་པ་ཡང་དག་
གིས་གནོད་པའི་ཕྱིར་ཏེ། དེ་དེའི་གནོད་བྱ་ཡིན་པའི་ཕྱིར། དེ་དེའི་དགག་བྱ་
ཡིན་པའི་ཕྱིར། རྟགས་ཁས་ཟེར་ན། དེ་ལ་དོན་དམ་( ༡༠ ༣ན）དཔྱོད་བྱེད་ཀྱི་
• 225.



པཎ་ཆེན་བདེ་ལེགས་ཉི་མས་མཛད།
རིགས་པས་གནོད་པར་ཐལ། དེ་ལ་བདག་མེད་རྟོགས་པའི་ཤེས་རབ་ཀྱིས་
གནོད་པའི་ཕྱིར། བདག་མེད་རྟོགས་པའི་ཤེས་རབ་ཀྱིས་བདག་འཛིན་པ་
གནོད་པའི་ཕྱིར་ཏེ། ཐར་ལམ་གསལ་བྱེད་ལས། འདིས་མཚོན་ནས་བདག་
མེད་རྟོགས་པའི་ཤེས་རབ་ཀྱིས་བདག་འཛིན་ལ་གནོད་པའི་ཚུལ་ངེས་པར་་་་་
ཤེས་པར་བྱ་དགོས། ཞེས་གསུངས་པའི་ཕྱིར། གཞན་ཡང་། བདེན་འཛིན་
དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པར་ཐལ། དེ་བདག་མེད་
རྟོགས་པའི་ཤེས་རབ་ཀྱི་དགག་བྱ་ཡིན་པའི་ཕྱིར་ཏེ། དེ་རྟག་མཐའ་འགོག་
བྱེད་ཀྱི་ཤེས་རབ་ཀྱི་དགག་བྱ་ཡིན་པའི་ཕྱིར། དེ་འགོག་བྱེད་ཀྱི་ཤེས་རབ་ཡོད་
པའི་ཕྱིར་ཏེ། སྲིད་མཐའ་འགོག་བྱེད་ཀྱི་ཤེས་རབ་ཡོད་པའི་ཕྱིར། ཁ་ཅིག །
དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་རྟག་པ་མཐའ་བཟུང་གི་ཚུལ་་་་་་
གྱིས་འཛིན་པ་ཡིན་ཏེ། ཊིཀ་ཆེན་ལས། དེས་བཟུང་བའི་ཞེན་ཡུལ་ནི་རྟག་པ་
མཐའ་བཟུང་གི་ཚུལ་གྱི་བདེན་ཚད་དོ། །ཞེས་གསུངས་པའི་ཕྱིར། ཞེས་ཟེར་བ་
མི་འཐད་དེ། ཊིཀ་ཆེན་ལས་དེ་ལྟར་གསུངས་པ་དེ་བདེན་གྲུབ་རྟག་པ་མཐའ་
བཟུང་གི་ཚུལ་གྱིས་ངོས་འཛིན་དགོས་པར་གསུངས་པ་ཡིན། དོན་དམ་དཔྱོད་
བྱེད་ཀྱི་རྟགས་ཀྱི་དགག་བྱ་རྟག་པ་མཐའ་བཟུང་གིས་འཛིན་མི་དགོས་པའི་་་
ཕྱིར། མྱུ་གུ་བདེན་པར་ཡོད་པ་དེ་དེ་ཡིན་པའི་ཕྱིར། དེ་མྱུ་གུ་བདེན་མེད་དུ་
སྒྲུབ་པའི་རྟགས་ཀྱི་དགག་བྱ་ཡིན་པའི་ཕྱིར་ཏེ། དེ་མྱུ་གུ་བདེན་མེད་དེ་སྒྲུབ་
ཀྱི་བསྒྲུབ་བྱ་ཡིན་པའི་ཕྱིར། རང་སྡེ་འོག་མ་རྣམས་ལ་བདེན་པར་གྲུབ་པའི་
གྲུབ་ཚད་མཐུན་པ་མེད་དེ། བྱེ་བྲག་སྨྲ་བས་རྡུལ་ཕྲན་ཕྱོགས་ཀྱི་ཆ་མེད་དང་།
ཤེས་པ་དུས་མཐའི་སྐད་ཅིག་མ་གཉིས་དོན་དམ་རྫས་ཡོད་དང་། ཆུ་དང་བུམ་
པ་ལ་སོགས་པ་ཀུན་རྫོབ་བཏགས་ཡོད་དུ་འདོད་ཅིང་། མཛོད་ལས། སྤྱི་མཚན་
བདེན་མེད་དང༌། རང་མཚན་བདེན་གྲུབ་ཏུ་འདོད། སེམས་ཙམ་པས་ཀུན་
བརྟགས་བདེན་མེད་དང༌། གཞན་དབང་དང་ཡོངས་གྲུབ་བདེན་གྲུབ་ཏུ་
•22) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདོད་པའི་ཕྱིར། ཟེར་བ་མི་འཐད་དེ། མདོ་སེམས་གཉིས་ལ་བདེན་པར་
གྲུབ་པའི་གྲུབ་ཚད་མཐུན་པ་ཡོད་པའི་ཕྱིར་ཏེ། དེ་གཉིས་ཀས་རྟོག་པས་སྒྲོ་མ་
བཏགས་པར་ཡུལ་རང་གི་ཐུན་( ༡༠ ༣ བ）མོང་མ་ཡིན་པའི་སྡོད་ལུགས་ཀྱི་ངོས་
ནས་གྲུབ་པ་དེ་བདེན་གྲུབ་ཀྱི་དོན་དུ་ཁས་ལེན་པའི་ཕྱིར་ཏེ། དེ་མདོ་སྡེ་པས་
བདེན་གྲུབ་ཀྱི་དོན་དུ་ཁས་ལེན་པ་གང་ཞིག །གཅིག་ཤོས་ཀྱིས་ཀྱང་དེ་ལྟར་
ཁས་ལེན་པའི་ཕྱིར། དང་པོ་གྲུབ་སྟེ། དེ་མདོ་སྡེ་པས་རང་མཚན་གྱི་དོན་དུ་
ཁས་ལེན་པའི་ཕྱིར། ཊིཀ་ཆེན་ལས། ཁྱད་པར་དེ་ལྟར་མ་སྦྱར་ཡང་སྤྲུལ་གཞི་
རྡེའུ་ཤིང་རྟ་གླིང་དུ་སྣང་བར་ཁས་ལེན་དགོས་ཏེ། དེ་ལྟར་མ་ཡིན་ན། སྣང་བ་
ལ་འཁྲུལ་པ་མི་སྲིད་པར་འགྱུར་བའི་ཕྱིར་རོ། །ཞེས་གསུངས། འདིའི་དོན་ལ་
ཁ་ཅིག་རེའུ་ཤིང་རྟ་གླང་དུ་སྣང་བ་ཡིན་ཏེ། དེ་ལྟར་མ་ཡིན་ན། དེའུ་ཤིང་
རྟ་གླང་དུ་སྣང་བ་མི་སྲིད་པར་ཐལ། རྡེའུ་ཤིང་རྟ་གླང་དུ་མི་སྣང་བའི་ཕྱིར།
འདོད་ན། རྡེའུ་ཤིང་རྟ་གླང་དུ་སྣང་བའི་ཤེས་པ་མེད་པར་ཐལ། འདོད་པའི་
ཕྱིར། འདོད་མི་ནུས་པའི་ཕྱིར། རྡེའུ་ཤིང་རྟ་གླང་དུ་འཛིན་པའི་རྟོག་པ་ལ་
རྡེའུ་ཤིང་རྟ་གླང་དུ་སྣང་བའི་ཕྱིར། ཞེས་པའི་དོན་ཡིན་ཏེ། ཞེས་ཟེར་ན། ཆོས་
ཉིད་རྟ་གླང་དུ་སྣང་བ་གཅིག་མི་སྲིད་པར་ཐལ། ཆོས་ཉིད་རྟ་གླང་དུ་མི་སྣང་
བའི་ཕྱིར། ཁྱབ་པ་ཁས། མ་གྲུབ་ན། ཆོས་ཉིད་ཆོས་ཅན། སྣང་བ་ལྟར་མ་གྲུབ་
པར་ཐལ། རྟ་གླང་དུ་སྣང་བ་གང་ཞིག རྟ་གླང་དུ་མ་གྲུབ་པའི་ཕྱིར། འདོད་ན། །
སྣང་ཚུལ་དང་གནས་ཚུལ་མི་མཐུན་པར་ཐལ། འདོད་པའི་ཕྱིར། འདོད་མི་
ནུས་ཏེ། མི་བསླུ་བ་ཡིན་པའི་ཕྱིར། བདེན་པ་ཡིན་པའི་ཕྱིར། རྩ་བར་འདོད་ན།
ཆོས་ཉིད་རྟ་གླང་དུ་སྣང་བའི་ཤེས་པ་མེད་པར་ཐལ། འདོད་པའི་ཕྱིར། འདོད་
མི་ནུས་ཏེ། ཆོས་ཉིད་རྟ་གླང་དུ་འཛིན་པའི་རྟོག་པ་ལ་ཆོས་ཉིད་རྟ་གླང་དུ་
སྣང་བའི་ཕྱིར། དེས་ན་སྤྲུལ་གཞི་རྡེའུ་ཤིང་རྟ་གླང་དུ་སྣང་བ་ཡིན་བྱས་པ་ལ།
ཁོ་ན་རེ། རྡེའུ་ཤིང་རྟ་གླང་དུ་སྣང་བར་ཐལ། སྤྲུལ་གཞི་རྡེའུ་ཤིང་རྟ་གླང་
•227 •



པཎ་ཆེན་བདེ་ལེགས་ཉི་མས་མཛད།
དུ་སྣང་བའི་ཕྱིར། ཟེར་ན་མ་ཁྱབ། རྗེ་རིན་པོ་ཆེ་ལ་མ་གུས་པ་ཁ་ཅིག །
དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ངོས་འཛིན་པའི་སྐབས་ཀྱི་ཊཱིཀ་་་
ཆེན་གྱི་ལུང་མང་དུ་དྲངས་པའི་མཐར་དགག་པ་བྱེད་པ་ན། དེ་ལ་རང་རྒྱུང་
པས་བློ་ལ་སྣང་བའི་དབང་གིས་བཞག་པ་མ་ཡིན་པའི་ཆོས་དེ་རྣམས་ཀྱི་སྡོད་་
ལུགས་ཡོད་པ་རིགས་པའི་དགག་བྱར་གྱུར་པའི་བདེན་ཚད་དུ་ཁས་ལེན་ཅེས་
པ་ཁྱོད་ལ་འགལ་ཏེ། ལེགས་ལྡན་འབྱེད་ཀྱིས་ཕྱི་དོན་རང་གི་ངོ་བོས་གྲུབ་པ་
སོགས་གསུམ་དུ་ཁས་ལེན་ན། （༡༠༤ན) ཕྱི་དོན་བློ་ལ་སྣང་བའི་དབང་གིས་་
བཞག་པ་མ་ཡིན་པའི་སྡོད་ལུགས་སུ་ཁས་མི་ལེན་པར་འགལ་བའི་ཕྱིར་རོ། །
ཞེས་བྲིས་འདུག་པས། རྗེ་རིན་པོ་ཆེའི་སློབ་དཔོན་ལེགས་ལྡན་འབྱེད་ཀྱིས་ཕྱི་
དོན་རང་གི་མཚན་ཉིད་ཀྱིས་གྲུབ་པ་སོགས་གསུམ་དུ་ཁས་ལེན་པར་གསུངས་་
པ་དང༌། དེས་ཕྱི་དོན་བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་
ལུགས་སུ་གྲུབ་པ་ཁས་མི་ལེན་པར་གསུངས་པ་མི་འགལ་ཏེ། སློབ་དཔོན་
ལེགས་ལྡན་འབྱེད་ཀྱི་ལུགས་ལ་བདེན་གྲུབ་མེད་པས་བློ་ལ་སྣང་བའི་དབང་
གིས་བཞག་པ་མ་ཡིན་པའི་རང་གི་སྡོད་ལུགས་ཀྱི་ངོས་ནས་གྲུབ་པ་མེད་ཀྱང་།
བློ་ལ་སྣང་བའི་དབང་གིས་བཞག་པའི་རང་གི་མཚན་ཉིད་ཀྱིས་གྲུབ་པ་ཡོད་་་
པའི་ཕྱིར། དཔལ་མགོན་ཀླུ་སྒྲུབ་གཉིས་པ་ཐམས་ཅད་མཁྱེན་པ་ཙོང་ཁ་པ་
ཆེན་པོའི་ལུགས་དྲི་མ་མེད་པ་ཁྱེད་ཀྱིས་མི་རྟོགས་པ་བདེན་མོད། མ་རྟོགས་
བཞིན་དུ་ཆོས་ལུགས་དྲི་མ་མེད་པ་སྨོད་པས། རྗེས་འཇུག་རྣམས་ལས་ངན་
གསོག་པ་ལ་མ་སྦྱོར་མཛོད། ཡང་ཁྱེད་ཀྱིས་རང་རྒྱུད་པའི་དགག་བྱ་འགོག་
པའི་ཐད་ཀྱི་ཊཱིཀ་ཆེན་ལ་དགག་པ་བྱེད་པ་ན། དོན་ཤེས་ཆ་མེད་བཀག་ནས་
ཆ་བཅས་སྒྲུབ། ཆ་བཅས་ལ་ཆ་དང་ཆ་ཅན་ངོ་བོ་ཐ་དད་པ་བཀག་ནས་ངོ་
བོ་གཅིག་ཏུ་གྲུབ་ཅེས་པ་ཡང་མ་བརྟགས་བཞིན་དུ་རང་དགར་སྨྲ་བའམ།
ཡང་ན་རང་རྒྱུད་པའི་སྐྱེས་ཆེན་རྣམས་ལ་སྐུར་པ་འདེབས་པ་སྟེ། རང་རྒྱུད་
• 228 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པའི་གཞུང་རྣམས་ལས་གཅིག་དུ་བྲལ་གྱི་ཕྱོགས་ཆོས་སྒྲུབ་པའི་ཚེ་ཆ་དུ་མ་་་་་
དང་བཅས་པར་སྣང་བའི་རྟགས་ཀྱིས་གཅིག་ཏུ་བདེན་པ་བཀག །ཁྱབ་བྱེད་
ཁེགས་པས་ཁྱབ་བྱ་དུ་མ་ཁེགས་པ་ཙམ་གསུངས་ཀྱི། བདག་མེད་སྒྲུབ་པའི་
རིགས་པས་མཐར་ཐུག་ཆ་དང་ཆ་ཅན། ངོ་བོ་གཅིག་ཏུ་སྒྲུབ་པ་རང་རྒྱུད་པའི་
གཞུང་གང་དུ་འང་མི་སྣང་བའི་ཕྱིར་རོ། །ཞེས་བྲིས་འདུག་པ། འདི་ནི་ཁྱེད་
རང་གིས་ཊཱིཀའི་དོན་མ་རྟོགས་བཞིན་དུ་ཀུན་སློང་ངན་པས་སྒྲོ་བཏགས་ནས་
སྐྱོན་མ་མཐོང་བཞིན་དུ་སྐྱོན་འདུག་གོ་ཞེས་སྒྲོ་འདོགས་པའམ། རྗེ་བླ་མས་
རང་རྒྱུད་པའི་སྐྱེས་བུ་ཆེན་པོ་རྣམས་ལ་སྐུར་པ་བཏབ་འདུག་གོ །ཞེས་བརྗོད་
ནས། བླུན་པོ་རྒྱུ་མཚན་མ་མཐོང་བར་ཚིག་ཙམ་གྱི་རྗེས་སུ་འབྲེང་བ་དག་ལས་
ངན་པ་ལ་སྦྱོར་བ་ཡིན་ཏེ། ཊིཀ་ཆེན་ལས་ནི། གཟུགས་( ༡༠༤བ)ཅན་དང་
གཟུགས་ཅན་མ་ཡིན་པའི་དངོས་པོ་གཉིས་ཀ་ལ་ཆ་མེད་བཀག་པས། དངོས་
པོ་ཡིན་ན་ཆ་བཅས་ཡིན་པས་ཁྱབ་པ་གྲུབ། ཆ་དང་ཆ་ཅན་ངོ་བོ་ཐ་དད་ཡིན་
ན་དེ་གཉིས་འབྲེལ་མེད་དུ་འགྱུར་བས་དེ་གཉིས་ལ་འབྲེལ་བ་གྲུབ་པས། དེ་
གཉིས་ངོ་བོ་ཐ་དད་ཡིན་པ་བཀག་ནས་དེ་གཉིས་ངོ་བོ་གཅིག་ཏུ་བསྟན། དེ་
གཉིས་ངོ་བོ་གཅིག་ཏུ་ངེས་པའི་ཚེ་དེ་གཉིས་ངོ་བོ་གཅིག་ཡིན་ཡང་། བློ་ལ་
ངོ་བོ་ཐ་དད་དུ་སྣང་བས་སྣང་ཚུལ་དང་གནས་ཚུལ་མི་མཐུན་པའི་ཆོས་སུ་་་
བསྟན་ནས། དེའི་རྒྱུ་མཚན་གྱིས་ཆ་དང་ཆ་ཅན་དོན་དམ་པར་མེད་པར་
གསུངས་པ་ལ། ཁྱེད་ཀྱིས་བདག་མེད་སྒྲུབ་པའི་རིགས་པ་མཐར་ཐུག་ཆ་དང་
ཆ་ཅན་ངོ་བོ་གཅིག་ཏུ་སྒྲུབ་པར་རང་རྒྱུད་པའི་གཞུང་གང་དུའང་མི་སྣང་་་་་
བའི་ཕྱིར་རོ། །ཞེས་བྲིས་འདུག་པ། ཊཱིཀ་ཆེན་ལས་བདག་མེད་སྒྲུབ་པའི་རིགས་
པས་དེ་ལྟར་སྒྲུབ་པར་རང་རྒྱུད་པའི་གཞུང་ལས་གསུངས་ཞེས་གང་དུའང་མ་
གསུངས་པའི་ཕྱིར། ཡང་ཁྱོད་ཀྱིས་ཆ་དང་ཆ་ཅན་ངོ་བོ་གཅིག་པ་དེ་བློ་ལ་
སྣང་བའི་དབང་གིས་བཞག་པ་མ་ཡིན་པའི་སྡོད་ལུགས་ཡིན་པར་ཐལ། དོན་
• 229 •



པཎ་ཆེན་བདེ་ལེགས་ཉི་མས་མཛད། །
ལ་ཆ་དང་ཆ་ཅན་ངོ་བོ་གཅིག་ཡིན་པ་གང་ཞིག །བློ་ལ་ཡིད་ཇི་ལྟར་གཏད་
ཀྱང་དེ་ཉིད་ངོ་བོ་ཐ་དད་དུ་སྣང་བ་ཡིན་པའི་ཕྱིར། ཞེས་བྲིས་འདུག་པ། འོ་ན་
སྟོང་པ་དང་རྟེན་འབྱུང་ངོ་བོ་གཅིག་པ་ལ་སྦྱར་ནས། དེར་ཐལ། དེའི་ཕྱིར། དེ་
གཉིས་ངོ་བོ་གཅིག་མ་ཡིན་ན། ཐལ་རང་གི་གཞུང་ཚད་ལྡན་མཐའ་ཡས་པ་
ལས་དེ་གཉིས་ངོ་བོ་གཅིག་ཏུ་གསུངས་པས་ལྟོས་ཤིག །གཉིས་པ་གྲུབ་སྟེ། དེ་
གཉིས་བློ་ལ་ཐ་དད་དུ་སྣང་བའི་ཕྱིར། འདོད་ན། དེ་གཉིས་ངོ་བོ་གཅིག་པ་བློ་
ལ་སྣང་བའི་དབང་གིས་བཞག་པ་མ་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། དེ་གཉིས་ངོ་བོ་གཅིག་ཐ་སྙད་དུ་ཡོད་པའི་ཕྱིར། ཡང་ཁྱོད་ཀྱི་
བློ་ལ་ཡིད་ཇི་ལྟར་གཏད་ཀྱང་བདག་དང་ཕུང་པོ་ཐ་དད་དུ་སྣང་བར་ཐལ།
དེ་ལ་ཤིང་རྟ་དང་ཤིང་རྟའི་ཆ་ཤས་ངོ་བོ་ཐ་དད་དུ་སྣང་བའི་ཕྱིར། འདོད་ན།
ཕྱི་རོལ་པས་བདག་ཕུང་ངོ་བོ་ཐ་དད་དུ་ལྟ་བ་ལྔ་པོ་ཕུང་པོ་ལ་མ་ལྟོས་པར་་་་
བདག་ཡོད་པར་ལྟ་བ་ཡིན་པས་འཇིག་ལྟའི་གྲངས་སུ་མི་བགྲང་བར་གཞུང་་་
འདིའི་འགྲེལ་པར་གསུངས་པ་ལྟར་དུ་ཁས་བླངས་པ་དང་འགལ་མི་འགལ་་་་
སོམས་ཤིག །ཞེས་( ༡༠༥ན）བྲིས་འདུག་པ། ཊིཀ་ཆེན་གྱིས། དེའི་ཚེ་དེ་ལ་ཡིད་
ཇི་ལྟར་གཏད་པ་ན། ཡིན་ཚུལ་ངོ་བོ་གཅིག་ཡིན་ཀྱང་། སྣང་ཚུལ་ངོ་བོ་ཐ་དད་
དུ་སྣང་བ་སྐྱོན་དུ་མེད་པས། སྒྱུ་མ་བཞིན་དེར་སྣང་བ་དང་། དེས་སྟོང་པ་
གཉིས་ཚོགས་སུ་གཏན་ལ་འབབ་ཞེས་པའི་དོན་ནི། རང་རྒྱུད་པས་དངོས་སྨྲ་
བ་འགོག་པ་ན། ཆ་དང་ཆ་ཅན་གཉིས་དོན་དམ་པར་ངོ་བོ་གཅིག་ཡིན་པ་མི་
འཐད་དེ། དེའི་ཚེ་རྒོལ་བ་གཉིས་ཀས་ཆ་དང་ཆ་ཅན་ལ་ཡིད་ཇི་ལྟར་གཏད་
པ་ན་རྒོལ་བ་གཉིས་ཀའི་བཏོད་བྱེད་ཀྱི་བློ་ལ་དེ་གཉིས་ངོ་བོ་ཐ་དད་དུ་སྣང་་་་
ཡང་དེ་གཉིས་ངོ་བོ་གཅིག་ཡིན་པའི་སྣང་བ་ལྟར་གྱིས་སྟོང་པའི་སྒྱུ་མ་ལྟ་བུ་་་
ཡིན་པའི་ཕྱིར། ཞེས་པའི་དོན་ཡིན་ལ། ཁྱེད་ཀྱིས་དེའི་དོན་མ་གོ་བར་ཆ་དང་
ཆ་ཅན་ངོ་བོ་ཐ་དད་དུ་མི་སྣང་བར་བཟུང་ནས་བློ་སྤྱི་ཙམ་པ་ལ་བདག་ཕུང་་་
• 230 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ངོ་བོ་ཐ་དད་དུ་སྣང་བ་དང༌། ཕྱི་རོལ་པས་བདག་ཕུང་ངོ་བོ་ཐ་དད་དུ་ལྟ་
བ་ལྔ་པ་ཕུང་པོ་ལ་མ་ལྟོས་པར་བདག་ཡོད་པར་ལྟ་བ་ཡིན་པར་འདིའི་འགྲེལ་
པར་གསུངས་པ་དང་འགལ་ཟེར་བ་མི་འཐད་དེ། བདག་ཕུང་ངོ་བོ་ཐ་དད་
དུ་བློ་ལ་སྣང་ཞིང་། ཕྱི་རོལ་པས་བདག་ཕུང་ངོ་བོ་ཐ་དད་དུ་འཛིན་པའི་ལྟ་བ་
ལྔ་པོ་ཡོད་པས་ཊིཀ་ཆེན་གྱི་སྔར་གྱི་གྲུབ་མཐའ་དེ་རྣམས་ལ་གནོད་པ་ཅི་ཡང་
མེད་པའི་ཕྱིར། ཊིཀ་ཆེན་གྱིས་ཐལ་འགྱུར་བའི་དགག་བྱ་ངོས་ཟིན་འགོག་པ་
ན། ལྟོ་ལྡིར་ཞབས་ཞུམ་ལ་བུམ་པ་ཞེས་མིང་དུ་བཏགས་པ་དང་། རྫོགས་པའི་
སངས་རྒྱས་ལ་ཐམས་ཅད་མཁྱེན་པ་ཞེས་མིང་དུ་བཏགས་པ་གཉིས་མིང་དུ་་་
བཏགས་པ་ཙམ་གྱི་དབང་གིས་བཞག་པར་མཚུངས་པར་ཐལ། དེ་གཉིས་ལ་
མིང་གིས་བཏགས་པ་ཙམ་གྱིས་བཞག་པ་མ་ཡིན་པའི་དོན་མེད་པར་མཚུངས་
པའི་ཕྱིར། འདོད་ན། དེ་གཉིས་འདོད་རྒྱལ་བའི་མིང་དུ་མཚུངས་པར་འགྱུར་
རོ། །ཞེས་དང༌། རྒྱུ་མཚན་ཅན་གྱི་མིང་དོན་རྣམས་ནི་ཐ་སྙད་དཔྱོད་བྱེད་ཀྱི་
རིགས་པས་བཙལ་བའི་ཚེ་རྙེད་པར་ནི་ཐལ་རང་གཉིས་ཀ་མཚུངས་ལ། དོན་
དམ་དཔྱོད་བྱེད་ཀྱི་རིགས་པས་བཙལ་བའི་ཚེ་མ་རྙེད་པ་ནི་གཉིས་ཀ་འདོད་་་
ལ། ཞེས་བྲིས་འདུག་པ། རིགས་པ་འདི་འདྲ་བཏང་ནས། ཐམས་ཅད་མཁྱེན་
པ་ཙོང་ཁ་པ་འགོག་པར་འདོད་པ་ནི་མཁས་པའི་བཞད་གད་ཀྱི་གནས་ཡིན་་་་
ཏེ། ལྟོ་ལྡིར་ཞབས་ཞུམ་ལ་བུམ་པ་（ ༡༠༥ བ）ཞེས་མིང་དུ་བཏགས་པ་དང་།
རྫོགས་པའི་སངས་རྒྱས་ལ་ཐམས་ཅད་མཁྱེན་པ་ཞེས་མིང་དུ་བཏགས་པ་་་་་་
གཉིས་མིང་དུ་བཏགས་པ་ཙམ་གྱི་དབང་གིས་བཞག་པར་མཚུངས་པར་ཐལ།
དང་པོ་དེ་མིང་གི་བཏགས་པ་ཙམ་གྱི་དབང་གིས་བཞག་པ་གང་ཞིག །ཕྱི་མ་
དེ་ཡང་དེ་ལྟར་ཡིན་པའི་ཕྱིར། དང་པོ་གྲུབ་སྟེ། ལྟོ་ལྡིར་ཞབས་ཞུམ་ལ་བུམ་
པ་ཞེས་མིང་དུ་བཏགས་ཀྱི། བུམ་པའི་བདག་གཞིར་གྱུར་པའི་ལྟོ་ལྡིར་བའི་ཆ་
ཤས་རེ་རེ་བ་དང་། ཚོགས་པ་གང་གི་སྟེང་ནས་ཀྱང་བུམ་པ་བཙལ་ན་མི་རྙེད་
• 231.



པཎ་ཆེན་བདེ་ལེགས་ཉི་མས་མཛད།
པའི་ཕྱིར་ཏེ། བུམ་པ་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཕྱི་མ་ལ་
ཡང་དེས་རིགས་འགྲེ། རྩ་བར་འདོད་ན་དངོས། གཞན་ཡང་རྒྱུ་མཚན་ཅན་
གྱི་མིང་དོན་དོན་དམ་དཔྱོད་བྱེད་ཀྱི་རིགས་པས་བཙལ་ན་མི་རྙེད་པར་ཐལ་་་་
རང་གཉིས་ཀས་འདོད་པ་མི་འཐད་དེ། ཐལ་འགྱུར་བས་དེ་ལྟར་འདོད་ཀྱང་
རང་རྒྱུད་པས་དེ་ལྟར་མི་འདོད་པའི་ཕྱིར། དང་པོ་དེ་རང་གཉིས་ཀ་མཐུན་
གྲུབ་ཡིན། གཉིས་པ་དེར་ཐལ། ཤེས་རབ་སྒྲོན་མ་ལས། གཟུགས་ཞེས་བྱ་བ་
ཡིད་ལ་བརྗོད་པ་དང༌། ཚིག་ཏུ་བརྗོད་པའི་ཀུན་བརྟགས་པའི་ངོ་བོ་ཉིད་གང་
ཡིན་པ་དེ་མེད་དོ། །ཞེ་ན་དངོས་པོ་ལ་སྐུར་པ་འདེབས་པ་ཡིན་ཏེ། ཡིད་ལ་
བརྗོད་པ་དང་ཚིག་ཏུ་བརྗོད་པ་ལ་སྐུར་པ་འདེབས་པ་ཡིན་པའི་ཕྱིར། ཞེས་
ཟེར། སེམས་ཙམ་པས་ཀུན་བརྟགས་རང་གི་མཚན་ཉིད་ཀྱིས་གྲུབ་པར་ཁས་
བླངས་པ་ལ། ཀུན་བརྟགས་འདོགས་བྱེད་ཀྱི་མིང་རང་གི་མཚན་ཉིད་ཀྱིས་
མེད་པར་འདོད་པ་ཡིན། དངོས་པོ་ལ་སྐུར་འདེབས་སུ་འགྱུར་ཞེས་མིང་རང་
གི་མཚན་ཉིད་ཀྱིས་ཡོད་པར་གསུངས་པ་དང་། ཡང་དེ་ཉིད་ལས། ཅི་སྟེ་གང་
ཡང་རུང་བས་དེ་གཉིས་ཀྱིས་དོན་ཀུན་བརྟགས་པ་དེ་མེད་དེ། དཔེར་ན། ཐག་
པ་ལ་སྦྲུལ་གྱི་བློ་བཞིན་ནོ། །ཞེ་ན། ཀུན་བརྟགས་པ་དེ་མེད་པ་མ་ཡིན་ཏེ། དེ་
རྣམ་པ་འདྲ་བས་བློ་གྲོས་འཁྲུལ་བས་ཀུན་བརྟགས་པའི་དོན་མེད་ཀྱང། ཐ་
སྙད་དུ་སྦྲུལ་འཁྱིལ་བ་ལ་དེ་མེད་པ་མ་ཡིན་པའི་ཕྱིར། ཞེས་སེམས་ཙམ་པས་
བཏགས་དོན་ཀུན་བརྟགས་རང་གི་མཚན་ཉིད་ཀྱིས་མེད་པར་ཁས་བླངས་པ་
ལ། ཐག་ཁྲ་ལ་སྦྲུལ་དུ་བཏགས་པའི་ཐག་ཁྲ་སྦྲུལ་ཡིན་པ་རང་གི་མཚན་ཉིད་
ཀྱིས་མེད་ཀྱང༌། ཐ་སྙད་དུ་སྦྲུལ་( ༡༠༦ན） འཁྱིལ་བ་ལ་སྦྲུལ་དུ་བཏགས་པའི་
སྦྲུལ་འཁྱིལ་བ་སྦྲུལ་དུ་རང་གི་མཚན་ཉིད་མེད་པ་མ་ཡིན་པར་གསུངས་པས་་་
ན། རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་ལེན་པའི་ཕྱིར། ཤེས་
རབ་སྒྲོན་མའི་ལུང་འདི་དག་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་་་
• 232 ，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁས་ལེན་པར་སྟོན་པའི་ལུང་གསལ་ཤོས་སུ་དྲང་ངེས་རྣམ་འབྱེད་དུ་བཤད་་་་
པ་ལྟར་གདོན་མི་ཟ་བར་ཁས་ལེན་དགོས་ཏེ། ལུང་འདི་དག་ནི་སེམས་ཙམ་
པས་ཀུན་བརྟགས་རང་གི་མཚན་ཉིད་ཀྱིས་མེད་པ་དགོངས་འགྲེལ་གྱི་མདོའི་
དོན་བཀྲལ་བ་ལ་ཀུན་བརྟགས་རང་གི་མཚན་ཉིད་ཀྱི་མེད་པ་བཀག་ནས་དེ་་་
རང་གི་མཚན་ཉིད་ཀྱིས་ཡོད་པར་སྒྲུབ་པ་ཡིན་གྱི། དེ་མེད་པར་འདོད་པ་
བཀག་ནས་དེ་ཡོད་པར་སྒྲུབ་པ་མ་ཡིན་པའི་ཕྱིར་ཏེ། སེམས་ཙམ་པས་ཀུན་
བརྟགས་མེད་པར་མི་འདོད་པའི་ཕྱིར། ཡང་ཁྱེད་ཀྱིས་མཐའ་གཉིས་འགོག་
པའི་མདོ་དང་བསྟན་བཅོས་མང་དུ་དྲངས་ནས། ཆོས་ཐམས་ཅད་རང་བཞིན་
གྱིས་མེད་པར་ལྟ་བའི་ལྟ་བ་ཆད་ལྟ་ཡིན་པའི་ཟུར་ཟ་བྱས་ནས་བག་ཡོད་པར་
གྱིས་ཤིག་ཅེས་བྲིས་འདུག་པ་འདི་ནི། བདག་ཉིད་ཆེན་པོ་ཀླུ་སྒྲུབ་ཀྱིས། ཁྱོད་
ནི་རང་གི་སྐྱོན་རྣམས་ནི། །ང་ལ་ཡོངས་སུ་བསྒྱུར་བྱེད་པ། །རྟ་ལ་མངོན་པར་
ཞོན་བཞིན་དུ། །རྟ་ཉིད་བརྗེད་པར་གྱུར་པ་བཞིན། །ཞེས་པར་སོང་འདུག་སྟེ།
ཁྱོད་རང་ཆོས་ཐམས་ཅད་ཡོད་པ་མ་ཡིན་པའི་ཕྱིར། ལྟ་བ་དེ་ཆད་ལྟ་ཡིན་གྱི་
རང་བཞིན་གྱིས་མེད་པར་ལྟ་བ་ཆད་ལྟ་མ་ཡིན་པའི་ཕྱིར་ཏེ། དེ་ཡོད་པ་མ་
ཡིན་ཞེས་ཁས་བླངས་པ་དེ་མི་འཐད་པར་ཁས་བླངས་ཀྱི། དེ་རང་བཞིན་གྱིས་
མེད་པར་ཁས་བླངས་པས་དེ་མེད་པར་ཁས་མ་བླངས་པའི་ཕྱིར། རང་བཞིན་
གྱིས་ཞེས་སྨོས་པ་ལ་དགོས་པ་ཡོད་པའི་ཕྱིར། ཡང་ཁྱོད་ཀྱིས་དེས་ན་འདི་
གཉིས་ཀྱི་ཁྱད་པར་གྱི་གཙོ་བོ་ནི་དོན་དམ་སྒྲུབ་བྱེད་ཀྱི་རིགས་པ་འགོད་ཚུལ་་
གྱི་སྒོ་ནས་འཇོག་སྟེ། ཀླུ་སྒྲུབ་ཀྱིས་མཐའ་བཞི་སྐྱེ་བ་བཀག་པའི་དམ་བཅའ་
གསུངས་པ་སངས་རྒྱས་བསྐྱངས་ཀྱི་ཐལ་འགྱུར་གྱི་རིགས་པས་སྒྲུབ། ལེགས་
ལྡན་འབྱེད་ཀྱིས་རང་རྒྱུད་ཀྱི་རིགས་པས་སྒྲུབ་པ་ལ་ཐལ་རང་གཉིས་སུ་ཕྱེ་་་་
བའི་ཕྱིར་རོ། །ཞེས་བྲིས་འདུག་པ། འདི་ནི་ཆེས་མི་འཐད་དེ། རང་རྒྱུད་པའི་
གཞུང་དུ་མ་ལས་( ༡༠༦བ）མཐའ་བཞི་འགོག་པའི་ཐལ་འགྱུར་མཐའ་ཡས་པ་་
· 233 .



པཎ་ཆེན་བདེ་ལེགས་ཉི་མས་མཛད།
གཅིག་གསུངས་པ་གང་ཞིག །ཐལ་འགྱུར་བའི་གཞུང་རྣམས་སུ་ཡང་མཐའ་
བཞི་འགོག་པའི་རང་རྒྱུད་ཀྱི་གཏན་ཚིགས་མང་དུ་གསུངས་པའི་ཕྱིར། དང་
པོ་གྲུབ་སྟེ། ཤེས་རབ་སྒྲོན་མེ་དང༌། དབུ་མ་རྒྱན་རྩ་འགྲེལ་དབུ་མ་སྣང་བ་
སོགས་སུ་མཐའ་བཞི་འགོག་པའི་ཐལ་འགྱུར་ཇི་སྙེད་ཅིག་གསུངས་པའི་ཕྱིར།
ལུང་གི་ཚིག་མང་བས་འཇིགས་ནས་མ་བྲིས། གཉིས་པ་མ་གྲུབ་ན་སོང་། དེར་
ཐལ། ཐལ་འགྱུར་བའི་གཞུང་རྣམས་སུ་མཐའ་བཞིའི་དམ་བཅའ་འགོག་པའི་
རྟགས་ཡང་དག་མང་དུ་གསུངས་པ་གང་ཞིག །རྟགས་ཡང་དག་ལ་རང་རྒྱུད་
ཀྱི་རྟགས་ཡང་དག་གིས་ཁྱབ་པའི་ཕྱིར། ཕྱི་མ་དངོས། དང་པོ་གྲུབ་སྟེ། ཚིགས་
གསལ་ལས། དེ་ལ་རེ་ཞིག་གཏན་ཚིགས་དང་དཔེ་མ་བརྗོད་པའི་ཕྱིར། ཞེས་
གང་སྨྲས་པ་དེ་མི་རིགས་སོ་ཞེས་དང༌། གཏན་ཚིགས་དང་དཔེ་མ་བརྗོད་པ་
འབའ་ཞིག་ཏུ་མ་ཟད་ཀྱི་ཞེས། སངས་རྒྱས་བསྐྱངས་ཀྱི་འགྲེལ་ངག་གི་དངོས་
པོ་རྣམས་བདག་ལས་སྐྱེ་བ་མེད་པར་སྒྲུབ་པའི་གཏན་ཚིགས་བརྗོད་པར་་་་་
གསུངས་པའི་ཕྱིར། བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་གསུངས་
པ་ལ། ངེས་དོན་ཕྱིན་ཅི་ལོག་ཏུ་གོ་བ་ཁ་ཅིག་ན་རེ། མྱུ་གུའི་ངོ་བོར་གྱུར་པའི་
ཀུན་རྫོབ་ཀྱི་ངོ་བོ་དེ་དེའི་ངོ་བོར་གྱུར་པའི་དོན་དམ་གྱི་ངོ་བོ་ཡིན་པར་ཐལ།
དེ་གཉིས་ངོ་བོ་གཅིག་ཡིན་པའི་ཕྱིར། ཞེས་བྲིས་འདུག་པ། ཁྱོད་རང་གི་ལུགས་
ལ་ཡང་དེར་ཐལ། དེའི་ཕྱིར། རྟགས་ཁས། བདེན་གཉིས་ངོ་བོ་གཅིག་ཡིན་
པའི་ཕྱིར་ཏེ། བདེན་གཉིས་ཀྱི་ངོ་བོ་ཡོད། བདེན་གཉིས་ངོ་བོ་ཐ་དད་མ་
ཡིན་པའི་ཕྱིར། དང་པོ་མ་གྲུབ་ན། དངོས་པོ་ཐམས་ཅད་ལ་ཀུན་རྫོབ་དང་
དོན་དམ་པའི་ངོ་བོ་གཉིས་གཉིས་ཡོད་པའི་ཕྱིར། མ་གྲུབ་ན། ཁྱོད་རང་
གིས་སངས་རྒྱས་བཅོམ་ལྡན་འདས་ཀྱི་གདུལ་བྱ་ལ་ཐ་སྙད་ཀྱི་སྒོ་ནས་གནས་་་
ལུགས་བསྟན་པའི་ཚེ། དངོས་པོ་ཐམས་ཅད་ལ་ཀུན་རྫོབ་དང་དོན་དམ་
པའི་ངོ་བོ་གཉིས་བསྟན་ཏེ། ཞེས་པ་དང་ཁས་བླངས་པ་དངོས་སུ་འགལ་བས་
• 23.4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འཁོར་གསུམ་ཡང་ཁྱོད་ཀྱི་མྱུ་གུ་ལྟ་བུ་གཅིག་ཉིད་ལ་བདེན་པ་གཉིས་ཀྱི་མིང་་
གིས་བཏགས་པའི་བཏགས་དོན་ཐ་སྙད་དུ་རྙེད་པར་ཐལ། ( ༡༠ ༧ན） མྱུ་གུའི་
ངོ་བོ་ཡིན་པར་གྱུར་པའི་བདེན་གཉིས་ཀྱི་ངོ་བོ་གཉིས་ཡོད་པའི་ཕྱིར། ཞེས་
བྲིས་འདུག་པ། མྱུ་གུའི་ངོ་བོ་ཡིན་པར་གྱུར་པའི་བདེན་གཉིས་ཀྱི་ངོ་བོ་གཉིས་
ཡོད་པར་ཐལ། དངོས་པོ་ཐམས་ཅད་ཀྱི་ངོ་བོར་གྱུར་པའི་བདེན་གཉིས་ཀྱི་ངོ་
བོ་གཉིས་ཡོད་པའི་ཕྱིར། དངོས་པོ་ཐམས་ཅད་ལ་ཀུན་རྫོབ་དང་དོན་དམ་
པའི་ངོ་བོ་གཉིས་བསྟན་ཏེ། ཞེས་ཁྱོད་རང་གིས་དཀའ་འགྲེལ་དུ་བཤད་པ་
དང་འགལ་བའི་ཕྱིར་དང་། འཇུག་པ་ལས། དངོས་རྙེད་ངོ་བོ་གཉིས་ནི་འཛིན་
པར་འགྱུར་ཞེས་པ། རྩ་འགྲེལ་སོགས་ཀྱིས་བདེན་གཉིས་ཀྱི་ངོ་བོ་ཡོད་པར་
གསུངས་པའི་ཕྱིར། ཡང་ཁྱོད་ཀྱི་ཐལ་རང་གི་ཁྱད་པར་ལ། ཐ་སྙད་དུ་གཞན་
སྐྱེ་ཁས་ལེན་མི་ལེན་དང༌། འདུས་བྱས་དང་མི་བསླུ་བའི་གཞི་མཐུན་ཁས་མི་
ལེན་པ་དང༌། ལེན་པ་དང་། ཚད་མའི་མཚན་ཉིད་མི་བསླུ་བའི་ཤེས་པར་མི་
འདོད་པ་དང༌། འདོད་པ་དང༌། ཚད་མ་ལ་མངོན་རྗེས་གཉིས་དང༌། དེའི་
སྟེང་དུ་དཔེ་ཉེ་བར་འཇལ་དང་ལུང་ཚད་མ་དེ་བཞིར་གྲངས་ངེས་པ་དང་།
མངོན་རྗེས་གཉིས་སུ་གྲངས་ངེས་པར་འདོད་པའི་ཁྱད་པར་དང་། ཡང་ལོག་
གི་ཁྱད་པར་ཡུལ་ཡུལ་ཅན་གཉིས་ཀ་ལ་འབྱེད་པ་དང་། ཡུལ་ཅན་ལ་མི་་་་་
འབྱེད་པའི་ཁྱད་པར་རྣམས་སོ། །གཉིས་པ་ནི་ལམ་གྱི་སྐབས་སུ་ཉན་རང་གིས་
ཆོས་ཀྱི་བདག་མེད་རྟོགས་པར་འདོད་པ་དང༌། མ་རྟོགས་པར་འདོད་པའི་
ཁྱད་པར་དང་། འཕགས་པའི་མཉམ་བཞག་སྣང་མེད་དང་། སྣང་བཅས་སུ་
འདོད་པའི་ཁྱད་པར་གཉིས་སོ། །གསུམ་པ་ནི། སངས་རྒྱས་ཀྱི་སར་མཉམ་རྗེས་
ཐ་དད་མེད་པར་འདོད་པ་དང༌། ཡོད་པར་འདོད་པ་རྣམས་ཏེ། ཟུང་དུ་སྦྱར་
བ་དེ་དག་གི་དང་པོ་རྣམས་ནི་ཐལ་འགྱུར་བ་དང༌། ཕྱི་མ་རྣམས་ནི་རང་རྒྱུད་
པ་ཡིན་ནོ། །ཞེས་བྲིས་འདུག་པ། འདི་དག་ལ་དགག་པ་རིམ་པར་བརྗོད་ན།
• 235.



པཎ་ཆེན་བདེ་ལེགས་ཉི་མས་མཛད། །
ཐལ་འགྱུར་བས་འདུས་བྱས་ཡང་ཡིན་མི་བསླུ་བ་ཡང་ཡིན་པའི་གཞི་མཐུན་་་་་
ཁས་མི་ལེན་ལ། རང་རྒྱུད་པས་དེ་འདྲའི་གཞི་མཐུན་ཁས་ལེན་པའི་ཁྱད་པར་
མི་འཐད་པར་ཐལ། དེ་གཉིས་ཀས་འདུས་བྱས་ཡིན་ན་བསླུ་བའི་ཆོས་ཅན་
ཡིན་པས་ཁྱད་པར་ཁས་ལེན་པར་མཚུངས་པའི་ཕྱིར་ཏེ། འདུ་བྱེད་ཐམས་
ཅད་བསླུ་བའི་ཆོས། །དེས་ན་དེ་དག་རྫུན་པ་( ༡༠ ༧༠） ཡིན། །ཞེས་པའི་དོན་
འཆད་ཚུལ་ལ་ཤེས་རབ་སྒྲོན་མེ་དང་། ཚིགས་གསལ་གཉིས་ལ་ཁྱད་ང་ར་
མེད་པའི་ཕྱིར། ཁྱད་པར་མེད་དེ་འགྲེལ་པ་དེ་གཉིས་སུ་མིག་ཕྱིས་ལ་ལྟོས་
ཤིག །ཡང་དེ་གཉིས་ལ་མི་བསླུ་བའི་ཤེས་པ་ཚད་མའི་མཚན་ཉིད་དུ་འདོད་མི་
འདོད་ཀྱི་ཁྱད་པར་ཡང་མི་འཐད་པར་ཐལ། དེ་འདྲ་བའི་ཁྱད་པར་སྟོན་པའི་
ལུང་རིགས་གང་ཡང་མེད་པའི་ཕྱིར། ཡོད་ན་འདི་ལྟར་ཡོད་ཅེས་སྨོས་ཤིག །
གཞན་ཡང་། དེ་གཉིས་ལ་ཚད་མ་ལ་མངོན་རྗེས་གཉིས་སུ་གྲངས་ངེས་པར་
འདོད་པ་དང་མི་འདོད་པའི་ཁྱད་པར་མི་འཐད་པར་ཐལ། ཐལ་འགྱུར་པས་
ཀྱང་ཚད་མ་ལ་མངོན་རྗེས་གཉིས་སུ་གྲངས་ངེས་པར་འདོད་པའི་ཕྱིར། ཐལ་
འགྱུར་པས་དཔེ་ཉེར་འཇལ་དང་ལུང་ཚད་མ་གཉིས་རྗེས་དཔག་ཏུ་འདུ་བར་
འདོད་པའི་ཕྱིར། ཐལ་འགྱུར་པས་ཡུལ་ཡུལ་ཅན་གཉིས་ཀ་ལ་ཡང་ལོག་གི་
ཁྱད་པར་འབྱེད་པར་འདོད་པ་ཡང་མི་འཐད་དེ། ཐལ་འགྱུར་པས་ཀུན་རྫོབ་
བདེན་པ་དང་ཡང་དག་པའི་གཞི་མཐུན་མི་བཞེད་པའི་ཕྱིར། འཇིག་རྟེན་
ཉིད་ལས་བདེན་ཡིན། ཞེས་ཉིད་ཀྱི་ཚིག་སྨོས་པ་ལ་དགོས་པ་ཡོད་པའི་ཕྱིར།
གཞན་ཡང་། དེ་གཉིས་ལ་ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་
འདོད་པ་དང་རྟོགས་པ་མེད་པར་འདོད་པའི་ཁྱད་པར་ཡང་མི་འཐད་དེ། དེ་
གཉིས་ཀས་ཆོས་ཀྱི་བདག་མེད་རྟོགས་པའི་ཉན་རང་ཡོད་པར་འདོད་པ་ལ་་་
ཡང་ཁྱད་པར་མེད། ཆོས་ཀྱི་བདག་མེད་མ་རྟོགས་པའི་ཉན་རང་ཡོད་པར་
འདོད་པ་ལ་ཡང་ཁྱད་པར་མེད་པའི་ཕྱིར། དང་པོ་གྲུབ་སྟེ། རང་རྒྱུད་པས་དེ་
236 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལྟར་འདོད་པ་གང་ཞིག །ཐལ་འགྱུར་བས་ཀྱང་དེ་ལྟར་འདོད་པའི་ཕྱིར། དང་
པོ་གྲུབ་སྟེ། རིགས་ཀྱི་ཐད་ཀྱི་རྒྱན་སྣང་གི་ཉན་རང་གཉིས་ཀ་ལས་ཆོས་ཀྱི་
བདག་མེད་རྟོགས་པའི་ཉན་རང་ཡོད་པར་བཤད་ཅིང༌། ཆོས་ཀྱི་བདག་མེད་
རྟོགས་པའི་བྱང་སེམས་ཚོགས་ལམ་པ་ཉན་ཐོས་ལམ་དུ་ཞུགས་པ་སྲིད་པར་་་་་
རང་རྒྱུད་པས་ཀྱང་ཁས་ལེན་པའི་ཕྱིར། རྩ་རྟགས་གཉིས་པ་གྲུབ་སྟེ། ཐལ་
འགྱུར་བས་ཆོས་ཀྱི་བདག་མེད་མ་རྟོགས་པའི་ཉན་རང་ཡོད་པར་ཁས་ལེན་་་་
པའི་ཕྱིར། གཞན་ཡང༌། དེ་གཉིས་ལ་འཕགས་པའི་མཉམ་གཞག་སྣང་མེད་
དང་། སྣང་བཅས་སུ་འདོད་པའི་ཁྱད་པར་ཡང་མི་( ༡༠ ༨ན）འཐད་དེ། རང་
རྒྱུད་པས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་སློབ་པ་འཕགས་་་་
པའི་མཉམ་བཞག་ཡེ་ཤེས་ལ་ཀུན་རྫོབ་སྣང་བ་མི་བཞེད་པའི་ཕྱིར་ཏེ། རང་
རྒྱུད་པས་སློབ་པའི་རྒྱུད་ཀྱི་མཉམ་རྗེས་འགལ་བར་བཞེད་པའི་ཕྱིར། གཞན་
ཡང་དེ་གཉིས་སངས་རྒྱས་ཀྱི་སར་མཉམ་རྗེས་ཐ་དད་མེད་པར་འདོད་པ་་་་་་
དང༌། ཡོད་པར་འདོད་པ་ཡང་མི་འཐད་དེ། དེ་གཉིས་ཀས་སངས་རྒྱས་ཀྱི་
སའི་མཉམ་རྗེས་གཉིས་ལྡོག་པ་ཐ་དད་དུ་འདོད་པར་ཡང་མཚུངས། ངོ་བོ་ཐ་
མི་དད་དུ་འདོད་པར་ཡང་མཚུངས་པའི་ཕྱིར། དང་པོ་སླ། གཉིས་པ་གྲུབ་
སྟེ། རང་རྒྱུད་པས་ཀྱང་སངས་རྒྱས་ཀྱི་མཉམ་བཞག་ཡེ་ཤེས་ཀྱིས་ཤེས་བྱ་ཇི་
སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་བཞིན་དུ་མངོན་སུམ་དུ་་
གཟིགས་པར་བཞེད་པའི་ཕྱིར། བདེན་གཉིས་རང་འགྲེལ་ལས། མཁྱེན་པའི་
སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། ཐལ་འགྱུར་པས་སངས་རྒྱས་ཀྱི་མཉམ་
རྗེས་ཐ་དད་དུ་ཁས་ལེན་པ་མི་འཐད་དེ། དེས་ཐ་དད་ཁས་མི་ལེན་པའི་ཕྱིར་
ཟེར་ན། དེས་ཐ་དད་ཁས་ལེན་རིགས་པར་ཐལ། ཐ་དད་ཡོད་པའི་ཕྱིར་ཏེ། བྱེ་
བྲག་པ་གྲངས་ཅན་སོགས་མུ་སྟེགས་ཅན་རྣམས་ཀྱི་ལུགས་ཐ་དད་ཡིན་པའི་་
• 237 •



པཎ་ཆེན་བདེ་ལེགས་ཉི་མས་མཛད།
ཕྱིར་ཏེ། དེ་དབྱེ་ཅུང་ཟད་ཅུང་ཟད་ལ་བརྟེན་ནས། །མུ་སྟེགས་ཅན་རྣམས་
ལུགས་ནི་ཐ་དད་འགྱུར། །ཞེས་གསུངས་པའི་ཕྱིར། ཡང་ཁྱོད་ཀྱིས་དབུ་མ་པ་
ཡིན་ན། རང་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་
གཞན་ཁས་བླངས་པ་མེད་པའི་ཕྱིར་རོ། །ཞེས་པའི་དོན་དངོས་པོ་རང་བཞིན་
མེད་པར་སྒྲུབ་པའི་སྐབས་སུ་རང་རྒྱུད་ཀྱི་གཏན་ཚིགས་མི་རིགས་ཏེ། རིགས་
ན་ཆོས་ཅན་དངོས་པོ་ཚད་མས་གྲུབ་པའི་སྟེང་དུ་དགག་ཆོས་རང་བཞིན་་་་་་
གྱིས་གྲུབ་པ་བཀག་ནས། ཁྱད་པར་གྱི་ཆོས་རང་བཞིན་མེད་པ་སྒྲུབ་དགོས་པ་
ལས། ཆོས་ཅན་ཚད་མས་གྲུབ་པའི་སྟེང་དུ་རང་བཞིན་ཡོད་པ་ལས་ཕྱོགས་
གཞན་ཁྱད་ཆོས་རང་བཞིན་མེད་པ་ཡང་ཁས་མ་བླངས་པའི་ཕྱིར་ཏེ། དེའི་
ཚེ་ཆོས་ཉིད་མ་གྲུབ་པའི་ཕྱིར། ཞེས་བྲིས་འདུག་པ་( ༡༠༨ བ）ནི། རིགས་པ་
དང་རང་གི་ཁས་བླངས་གཉིས་ཀ་དང་འགལ་བའི་འགལ་འདུའི་ཕུང་པོར་་་་
འདུག་སྟེ། དངོས་པོ་རང་བཞིན་མེད་པར་སྒྲུབ་པའི་སྐབས་སུ་རང་རྒྱུད་ཀྱི་
གཏན་ཚིགས་ཁས་ལེན་རིགས་པར་ཐལ། དངོས་པོ་རང་བཞིན་མེད་པར་སྒྲུབ་
པའི་རང་རྒྱུད་ཀྱི་གཏན་ཚིགས་ཡོད་པའི་ཕྱིར། འཁོར་གསུམ། གཞན་ཡང༌།
དེའི་ཚེ་ཆོས་ཅན་གྲུབ་པར་ཐལ། དེའི་ཚེ་དངོས་པོ་གྲུབ་པའི་ཕྱིར། གོ་འོ་
རབ་འབྱམས་པའི་དབུ་མའི་དཀའ་འགྲེལ་དུ་གྲགས་པ་འདི་ལ་ལུང་རིགས་ཀྱི་
གནོད་པ་དཔག་ཏུ་མེད་པ་གཅིག་བརྗོད་རྒྱུ་འདུག་སྟེ། དགོས་པ་ཆེར་མི་
འདུག་ཅིང་། ཆེ་ལོང་ཙམ་གཅིག་བརྗོད་པའི་ཆོག་པར་འདུག་པས། དེ་ཙམ་
ལས་མ་སྤྲོས། གོ་རམ་པ་ལ་ཕན་པར་སྨྲས་པ། མང་དུ་ཐོས་ཀྱང་བསོད་ནམས་་
དམན་པ་ཡིས། །ལོག་པར་སྨྲས་ཀྱང་སྨྲ་བའི་སེང་གེར་རློམ། །རློམ་པ་དོར་ལ་་
སྐྱེས་བུ་དམ་པ་ལ། དག་སྣང་སྦྱོངས་ལ་རྟག་ཏུ་བག་ཡོད་མཛོད། །ཅེས་བར་
སྐབས་ཀྱི་ཚིགས་སུ་བཅད་པས་གདམས་པའོ།། །།
༈ ཁ་ཅིག་ཡོད་མཐའ་དང་མེད་མཐའ་གཉིས་འགལ་ལོ་ཟེར་ན། མི་འཐད་
• 238 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ། མྱུ་གུ་རང་བཞིན་གྱིས་མེད་པ་དོན་དམ་པར་གྲུབ་པ་སྟེ། དེ་གཉིས་ཀྱི་གཞི་
མཐུན་ཡིན་པའི་ཕྱིར་ཏེ། དེ་དང་པོ་གང་ཞིག་ཕྱི་མ་ཡིན་པའི་ཕྱིར། གཞན་
ཡང་། མེད་མཐའ་དང་ཡོད་མཐའ་གཉིས་ཆོས་ཅན། ཡོད་པར་ཐལ། འགལ་
བའི་ཕྱིར། ཡང་ཁ་ཅིག །ལས་འབྲས་མེད་པ་ཆོས་ཅན། ཁྱོད་དེར་ཐལ། ཁྱོད་
མེད་མཐའ་ཡིན་པའི་ཕྱིར། ལས་འབྲས་མེད་པར་འཛིན་པའི་རྟོག་པ་དེ་མེད་
པའི་མཐར་འཛིན་ཡིན་པའི་ཕྱིར། འདོད་ན། ལས་འབྲས་ཆོས་ཅན། ཁྱོད་མེད་
པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར་ཟེར། གཞན་ཡང༌། མྱུ་གུ་
བདེན་པར་མེད་པ་དོན་དམ་པར་གྲུབ་པ་མེད་མཐའ་ཡིན་ཏེ། བདག་མེད་
བདེན་པར་གྲུབ་པ་མེད་མཐའ་ཡིན་པའི་ཕྱིར་ཏེ། འཇུག་པ་ཊིཀ་ཆེན་ལས།
དགག་བྱ་བཀག་པའི་མེད་པ་ཡང་དག་པར་ཡོད་དོ་ཞེས་འཛིན་ན། དངོས་པོ་
མེད་པའི་མཐར་ལྷུང་བའི་ཕྱིར། དེ་འགོག་པ་ཡང་མེད་མཐའ་འགོག་པའོ། །
ཞེས་དང༌། རྩ་ཤེའི་ཊིཀ་ཆེན་ལས། སྔ་མ་ནི་སྒྲོ་འདོགས་ཀྱི་མེད་མཐའོ། །ཞེས་
གསུངས་པའི་ཕྱིར། དེ་འགོག་བྱེད་ཀྱི་རིགས་པ་བཤད་པའི་སྐབས་སུ། ཁ་ཅིག །
མཐའ་བཞི་གང་རུང་ལས་མི་སྐྱེ་བ་དངོས་པོ་རྣམས་རང་བཞིན་གྱི་སྐྱེ་བ་མེད་
（ ༡༠༩ན）པར་སྒྲུབ་པའི་རྟགས་ཡང་དག་མ་ཡིན་ཏེ། སྦྱོར་བ་སྐོར་གཅིག་པོ་
དེའི་ཕྱོགས་ཆོས་གྲུབ་ན་དེའི་བསྒྲུབ་བྱ་ཡང་གྲུབ་དགོས་པའི་ཕྱིར། ཞེས་ཟེར་
བ་མི་འཐད་དེ། དབུ་མ་འཇུག་པ་ལས། གང་གི་ཕྱིར་ན་བདག་དང་གཞན་
དང་གཉིས་ཀ་ལས་སྐྱེ་དང་། །རྒྱུ་ལ་མ་ལྟོས་ཡོད་པ་མིན་པས་དངོས་རྣམས་
རང་བཞིན་བྲལ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། མཐའ་བཞི་
གང་རུང་ལས་མི་སྐྱེ་བ་དེ་དངོས་པོ་རྣམས་རང་བཞིན་གྱི་སྐྱེ་མེད་དུ་སྒྲུབ་པར་
བྱེད་པའི་རྟགས་ཡང་དག་མ་ཡིན་པར་ཐལ། མྱུ་གུ་མཐའ་བཞི་གང་རུང་ལས་
མི་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་བཞིན་གྱིས་མེད་
པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། མྱུ་གུ་གཞན་ལས་
• 239，



པཎ་ཆེན་བདེ་ལེགས་ཉི་མས་མཛད།
མི་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་བཞིན་གྱིས་མེད་
པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། ས་སྨྱུག་གཉིས་
རང་བཞིན་གྱིས་གྲུབ་པའི་གཞན་མ་ཡིན་པར་ཚད་མས་ངེས་པའི་གང་ཟག་་་་
ཡིན་ན། ས་སྨྱུག་རང་བཞིན་གྱིས་མེད་པར་ཚད་མས་ངེས་པའི་གང་ཟག་ཡིན་
དགོས་པའི་ཕྱིར་ཏེ། ས་སྨྱུག་གཉིས་རང་བཞིན་གྱིས་གྲུབ་པའི་ཐ་དད་མ་ཡིན་
པར་ཚད་མས་ངེས་པའི་གང་ཟག་ཡིན་ན། དེ་གཉིས་རང་བཞིན་གྱིས་མེད་
པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ། ས་སྨྱུག་གཉིས་
རང་བཞིན་གྱིས་གྲུབ་པར་བདེན་ཞེན་གྱིས་འ དོད་པའི་གང་ཟག་ཡིན་ན། དེ་
གཉིས་རང་བཞིན་གྱིས་གྲུབ་པའི་ཐ་དད་དུ་བདེན་ཞེན་གྱིས་འདོད་པའི་གང་
ཟག་ཡིན་དགོས་པའི་ཕྱིར་ཏེ། ས་སྨྱུག་གཉིས་ཐ་དད་ཡིན་པའི་ཕྱིར། ཟེར་ན་
མ་ཁྱབ་སྟེ། སྒྲ་བྱས་མི་རྟག་པ་གསུམ་བདེན་གྲུབ་ཏུ་བདེན་ཞེན་གྱིས་འདོད་
པའི་གང་ཟག་ཡིན་ན། དེ་གསུམ་བདེན་པར་གྲུབ་པའི་ཐ་དད་དུ་བདེན་ཞེན་
གྱིས་འདོད་པའི་གང་ཟག་ཡིན་དགོས་པར་ཐལ། དེ་གསུམ་ཐ་དད་ཡིན་པའི་
ཕྱིར། ཁྱབ་པ་ཁས། འདོད་ན། མདོ་སྡེ་པ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། དེས་དངོས་པོ་ལ་བདེན་གྲུབ་ཀྱི་ཁྱབ་པ་ཁས་ལེན་པའི་ཕྱིར།
འདོད་ན། དེས་སྒྲ་བྱས་མི་རྟག་པ་གསུམ་རྫས་ཐ་དད་དུ་ཁས་ལེན་པར་ཐལ།
འདོད་པ་གང་ཞིག །དེས་བདེན་པར་( ༡༠ ༩ བ） གྲུབ་པའི་ཐ་དད་ལ་རྫས་ཐ་
དད་ཀྱིས་ཁྱབ་པ་ཁས་ལེན་དགོས་པའི་ཕྱིར། ཁོ་ན་རེ། མཐའ་བཞི་གང་རུང་
ལས་མི་སྐྱེ་བ་དེ་དངོས་པོ་རྣམས་རང་བཞིན་གྱི་སྐྱེ་མེད་དུ་སྒྲུབ་པར་བྱེད་པའི་
རྟགས་ཡང་དག་མ་ཡིན་པར་ཐལ། གཞན་སྐྱེ་མེད་པ་དོན་དམ་བདེན་པ་ཡིན་
པའི་ཕྱིར་ཏེ། འཕགས་པའི་མཉམ་བཞག་གི་གཟིགས་ངོ་ལ་ལྟོས་ཏེ་གཞན་སྐྱེ་
བཀག་པའི་ཕྱིར། ཟེར་ན། གཞན་སྐྱེ་ཡོད་པར་འཛིན་པའི་བློ་ལྷན་སྐྱེས་ཡོད་
པར་ཐལ། གཞན་སྐྱེ་མེད་པ་དོན་དམ་བདེན་པ་ཡིན་པའི་ཕྱིར། འདོད་ན།
• 2 1() •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འཇུག་པ་ལས། ཤིང་ཡང་བཙུགས་སོ་སྙམ་དུ་རྟོགས་ངེས་ན། །གཞན་ལས་སྐྱེ་
བ་འཇིག་རྟེན་ལས་ཀྱང་མེད། །ཅེས་བཤད་པར་མི་འཐད་པར་ཐལ་ལོ། །
སངས་རྒྱས་བསྐྱངས་ཀྱིས་བདག་སྐྱེ་འགོག་པའི་འབྲེལ་བའི་དོན་ལ། མཁས་
གུང་པ་ཁ་ཅིག །མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་
རྒྱུའི་དུས་སུ་གྲུབ་ཟིན་ཡིན་པའི་ཕྱིར། མ་ཁྱབ་ན། མྱུ་གུ་ཆོས་ཅན། སླར་ཡང་
སྐྱེ་བ་ཐུག་མེད་ཡིན་པར་ཐལ། རང་གི་རྒྱུའི་དུས་སུ་གྲུབ་ཟིན་ཀྱང་སླར་ཡང་
རང་རྒྱུ་ལས་སྐྱེ་དགོས་པའི་ཕྱིར། ཞེས་པའི་ཐལ་འགྱུར་འདི་འགྲེལ་ངག་དེའི་
སྐབས་ནས་བསྟན་པའི་ཐལ་འགྱུར་ཡིན་ཞེས་གསུངས། ཡང་ཁ་ལེགས་ཅིག །
གཞན་སྔར་དང་འདྲ་བ་ལ་རང་གི་རྒྱུའི་ཞེས་པའི་ཚབས་སུ་ས་བོན་ཞེས་པ་་་་
བཅུག་པ་འགྲེལ་ངག་དེའི་དོན་ཡིན་ཞེས་གསུངས་ན། ཐལ་འགྱུར་དང་པོ་
གཉིས་ཆོས་ཅན། ཁྱོད་ཀྱིས་རྟགས་ཚད་མས་གྲུབ་པར་ཐལ། ཁྱོད་དངོས་
པོ་བདག་གི་བདག་ཉིད་དུ་ཡོད་པ་རྣམས་ལ་ཞེས་པའི་སྐབས་ནས་དངོས་སུ་་་
བསྟན་པའི་ཐལ་འགྱུར་ཡིན་པའི་ཕྱིར། འདོད་མི་ནུས་ཏེ། མྱུ་གུ་དེ་མྱུ་གུའི་
རྒྱུའི་དུས་ན་ཡང་མེད། དེ་ས་བོན་གྱི་དུས་ན་ཡང་མེད་པའི་ཕྱིར། ཁ་ཅིག །མྱུ་
གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་
ལས་སྐྱེ་བའི་ཕྱིར། ཞེས་པའི་ཐལ་འགྱུར་འདི་འགྲེལ་ངོག་དེའི་སྐབས་ནས་
བསྟན་པའི་ཐལ་འགྱུར་ཡིན་ནོ། །ཟེར་ན། དངོས་པོ་བདག་གི་བདག་ཉིད་
དུ་ཡོད་པ་རྣམས་ལ་ཞེས་པའི་བདག་གི་བདག་ཉིད་བདག་སྐྱེ་ལ་བྱེད་རིགས་་་
པར་ཐལ། དམ་བཅའ་དེ་འཐད་པའི་ཕྱིར། （ ༡ ༡༠ན） འདོད་མི་ནུས་ཏེ། དེས་
མྱུ་གུ་སླར་ཡང་མི་སྐྱེ་བར་སྒྲུབ་པའི་རྟགས་ཡང་དག་བསྟན་པའི་ཕྱིར། ཚིགས་
གསལ་ལས། དེ་ལ་རང་གི་བདག་ཉིད་དུ་ཡོད་པ་ཞེས་བྱ་བ་འདི་ནི་གཏན་
ཚིགས་འཛིན་པ་ཡིན་ནོ། །ཞེས་གསུངས་པའི་ཕྱིར། ཁ་ཅིག་སྐྱེ་བ་དོན་བཅས་
དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་་་་
:24 1.



པཎ་ཆེན་བདེ་ལེགས་ཉི་མས་མཛད།
ཡིན་ཟེར་བ་མི་འཐད་དེ། མྱུ་གུ་སྐྱེ་བ་དོན་བཅས་དང་ཐུག་བཅས་སུ་ཚད་
མས་ངེས་པའི་གང་ཟག་ཡིན་ན། དེ་བདག་ལས་མི་སྐྱེ་བར་ཚད་མས་ངེས་པའི་
གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་མྱུ་གུ་སྐྱེ་བར་ཚད་མས་ངེས་
པའི་གང་ཟག་ཡིན་དགོས། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་ན།
མྱུ་གུ་མྱུ་གུ་རྒྱུ་ལས་སྐྱེ་བར་ཚད་མས་ངེས་པའི་གང་ཟག་ཡིན་དགོས། དེ་ཡིན་
ན་མྱུ་གུ་ཁོ་རང་གི་རྒྱུའི་དུས་ན་མེད་པར་ཚད་མས་ངེས་པའི་གང་ཟག་ཡིན་་་
དགོས་པའི་ཕྱིར། རྟགས་དང་པོ་གཉིས་འབུད་ཕྱི་མ་གྲུབ་སྟེ། མྱུ་གུ་ཁོ་རང་
གི་རྒྱུ་ལས་སྐྱེ་བར་ཚད་མས་ངེས་པའི་གང་ཟག་ཡིན་ན། དེ་དེ་ལས་སྔར་མེད་
གསར་དུ་སྐྱེ་བར་ཚད་མས་ངེས་པའི་གང་ཟག་ཡིན་པས་ཁྱབ། དེ་དེ་ལས་
སྔར་མེད་གསར་དུ་སྐྱེ་བར་ཚད་མས་ངེས་པའི་གང་ཟག་ཡིན་ན། དེ་དེའི་དུས་
ན་མེད་པར་ཚད་མས་ངེས་པའི་གང་ཟག་ཡིན་པས་ཁྱབ་པའི་ཕྱིར། རྟགས་
རྣམས་རིམ་བཞིན་འབུད། ཁ་ཅིག་མྱུ་གུ་སྐྱེ་བར་ཚད་མས་ངེས་པའི་གང་ཟག་
ཡིན་ན། སྨྱུ་གུ་རང་རྒྱུ་ལས་སྐྱེ་བར་ཚད་མས་ངེས་པའི་གང་ཟག་མ་ཡིན་པ་
འབུད་ཟེར་ན། བུམ་པ་རྟོགས་པའི་སངས་རྒྱས་འཕགས་པ་ཆོས་ཅན། དེར་
ཐལ། དེའི་ཕྱིར། འདོད་ན། དེ་ཆོས་ཅན། མྱུ་གུ་རང་རྒྱུ་ལས་སྐྱེ་བར་ཐལ།
འདོད་པའི་ཕྱིར། འདོད་ན། དེ་ཆོས་ཅན། རང་རྒྱུ་མྱུ་གུའི་རྒྱུ་ཡིན་པར་ཐལ།
འདོད་པའི་ཕྱིར། འདོད་ན་དགག་གཞི་གཏོང་། གཞན་ཡང༌། སྐྱེ་བ་དེ་མྱུ་གུ་
རྒྱུ་མེད་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། དེ་མྱུ་གུ་
བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་ཡང་དག་ཡིན་པའི་ཕྱིར།
འདོད་མི་ནུས་ཏེ། མྱུ་གུ་སྐྱེ་བར་ཚད་མས་( ༡ ༡༠ བ) ངེས་པའི་གང་ཟག་ཡིན་ན།
དེ་རྒྱུ་མེད་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་་
ཏེ། དེ་ཡིན་ན་མྱུ་གུ་རྒྱུ་ལས་སྐྱེ་བར་ཚད་མས་ངེས་པའི་གང་ཟག་ཡིན་དགོས།
དེ་ཡིན་ན་མྱུ་གུ་རྒྱུ་མེད་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་་་་་
• 242 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
དགོས་པའི་ཕྱིར། གཞན་ཡང་། སྐྱེ་བ་དོན་བཅས་དང་ཐུག་བཅས་དེ་མྱུ་གུ་
བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་སློབ་དཔོན་ལེགས་ལྡན་་་་་
འབྱེད་ཀྱིས་ཁས་ལེན་པར་ཐལ། དེ་དེ་སྒྲུབ་ཀྱི་རྟགས་ཡང་དག་ཏུ་སློབ་་་
དཔོན་སངས་རྒྱས་བསྐྱངས་ཀྱིས་ཁས་ལེན་པའི་ཕྱིར། འདོད་ན། སློབ་དཔོན་
ལེགས་ལྡན་འབྱེད་དེས། དངོས་པོ་རྣམས་བདག་ལས་སྐྱེ་བ་མེད་དེ། དེ་
དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་། ཞེས་སོགས་ཀྱི་་་་
འགྲེལ་ངག་འདིས་མྱུ་གུ་བདག་ལས་མི་སྐྱེ་བར་སྒྲུབ་པར་བྱེད་པའི་རྟགས་་་་་
ཡང་དག་གཅིག་བསྟན་པར་ཁས་ལེན་པར་ཐལ། སློབ་དཔོན་ལེགས་ལྡན་
འབྱེད་དེས། འགྲེལ་ངག་དེས་སྐྱེ་བ་དོན་བཅས་དང་ཐུག་བཅས་དེ་མྱུ་གུ་་་་
བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་བསྟན་པར་ཁས་ལེན་པ་་་
གང་ཞིག །སློབ་དཔོན་ལེགས་ལྡན་འབྱེད་དེས་སྐྱེ་བ་དོན་བཅས་དང་ཐུག་
བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་ལེན་་་་་
པའི་ཕྱིར། ཕྱི་མ་ཁས། འདོད་ན། སློབ་དཔོན་ལེགས་ལྡན་འབྱེད་དེས་སངས་
རྒྱས་བསྐྱངས་ལ་སྐྱོན་བརྗོད་མཛད་པའི་ཚེ། དེ་ནི་རིགས་པ་མ་ཡིན་ཏེ། གཏན་
ཚིགས་དང་དཔེ་མ་བརྗོད་པའི་ཕྱིར། ཞེས་གསུངས་པ་མི་འཐད་པར་ཐལ་ལོ། །
ཁོ་ན་རེ། ལེགས་ལྡན་འབྱེད་གཞིར་བྱས་པ་ལ། དངོས་པོ་རྣམས་བདག་ལས་སྐྱེ་
བ་མེད་དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་། ཞེས་
སོགས་ཀྱི་འགྲེལ་ངག་འདིས་དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་
ཡང་དག་གཅིག་བསྟན་པར་ཐལ། འགྲེལ་ངག་དེའི་སྐབས་ནས་དངོས་སུ་
བསྟན་པའི་དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་གཅིག་
ཡོད་པའི་ཕྱིར་ཏེ། སྐྱེ་བ་དོན་བཅས་དང་ཐུག་བཅས་དེ་འགྲེལ་ངག་དེའི་
སྐབས་ནས་དངོས་སུ་བསྟན་པའི་དངོས་པོ་( ༡༡ ༡ ན） བདག་ལས་མི་སྐྱེ་བར་་་་་
སྒྲུབ་པའི་རྟགས་ཡང་དག་ཡིན་པའི་ཕྱིར་ཏེ། འགྲེལ་ངག་དེས་སྐྱེ་བ་དོན་
• 2 43 •



པཎ་ཆེན་བདེ་ལེགས་ཉི་མས་མཛད།
བཅས་དང་ཐུག་བཅས་དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་ཡ་ང་
དག་ཏུ་བསྟན་པའི་ཕྱིར་ན་མ་ཁྱབ་སྟེ། གཞལ་བྱ་སྒྲ་མི་རྟག་པར་སྒྲུབ་ང་འི་
རྟགས་ཡང་དག་ཡིན་པར་ཐལ། གཞལ་བྱ་སྒྲ་མི་རྟག་པར་སྒྲུབ་པའི་རྟགས་
ཡང་དག་ཡིན་ཞེས་པའི་ཚིག་འདིས་སྒྲ་མི་རྟག་པར་སྒྲུབ་པའི་རྟགས་ཡང་་་་་་
དག་གཅིག་བསྟན་པའི་ཕྱིར། དེ་འདྲའི་ཚིག་དེའི་བསྟན་བྱར་གྱུར་པའི་སྒྲ་
མི་རྟག་པར་སྒྲུབ་པའི་རྟགས་ཡང་དག་གཅིག་ཡོད་པའི་ཕྱིར་ཏེ། གཞལ་བྱ་
དེ་ཚིག་དེའི་བསྟན་བྱར་གྱུར་པའི་སྒྲ་མི་རྟག་པར་སྒྲུབ་པའི་རྟགས་ཡང་དག་
ཡིན་པའི་ཕྱིར་ཏེ། ཚིག་དེས་གཞལ་བྱ་སྒྲ་མི་རྟག་པར་སྒྲུབ་པའི་རྟགས་ཡང་
དག་ཏུ་བསྟན་པའི་ཕྱིར། ཁྱབ་སྟེ། དངོས་པོ་རྣམས་བདག་ལས་སྐྱེ་བ་མེད་དེ་
ཞེས་སོགས་ཀྱི་འགྲེལ་ངག་དེས་སྐྱེ་བ་དོན་བཅས་དང་ཐུག་བཅས་དངོས་པོ་་་
བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་བསྟན་ན། སྐྱེ་བ་དོན་
བཅས་དང་ཐུག་བཅས་དེ། འགྲེལ་ངག་དེའི་སྐབས་ནས་དངོས་སུ་བསྟན་པའི་
དངོས་པོ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་དགོས་པའི་་་་
ཕྱིར། དེས་ན་ལེགས་ལྡན་འབྱེད་ཀྱི་ལུགས་ལ། སངས་རྒྱས་བསྐྱངས་ཀྱིས་སྐྱེ་བ་
དོན་བཅས་དང་ཐུག་བཅས་དེ་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་་་
ཡང་དག་དུ་ཁས་ལེན་ཀྱང་། སངས་རྒྱས་བསྐྱངས་རང་ལུགས་ལ་དེ་ལྟར་ཁས་
མི་ལེན་ནོ། །རང་གི་གྲུབ་པའི་མཐའ་དང་འགལ་བར་འགྱུར་རོ་ཞེས་སྐྱོན་སྨྲ་
འོ་ཞེས་བཤད་པ་འདིའི་དོན་ལ་གཞན་ཕྱོགས་པ་ཁ་ཅིག །འཕགས་པ་ཡབ་
སྲས་སྐྱེ་བ་མི་བཞེད་པའི་གྲུབ་མཐའ་དང་འགལ་ལོ་ཞེས་པའི་དོན་ཡིན་ཞེས་་་
ཟེར་རོ། །དེས་ན་ཐལ་རང་གཉིས་ཀའི་ལུགས་ལ་མྱུ་གུ་མི་སྐྱེ་སྟེ། གལ་ཏེ་སྐྱེ་ན་
མྱུ་གུ་སྐྱེས་ཟིན་སྐྱེ་བར་ཐལ། མྱུ་གུ་སྐྱེས་ཟིན་པ་གང་ཞིག །མྱུ་གུ་སྐྱེ་བའི་ཕྱིར་
འདོད་ན། སྐྱེས་ཟིན་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། སྐྱེས་
ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། འཇུག་པ་
， 2 4 A •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལས། སྐྱེས་ཟིན་སླར་ཡང་སྐྱེ་བར་ཡོངས་སུ་རྟོགས་པར་འགྱུར་ན་ནི། མྱུ་གུ་ལ་
སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང༌། ཞེས་གསུངས་པ་མི་འཐད་
པར་ཐལ། ཞེས་ཟེར་ཞིང༌། མྱུ་གུ་ཐ་སྙད་དུ་སྐྱེ། འཁྲུལ་ （ ༡ ༡ ༡ བ) ངོར་སྐྱེ། ཀུན་
རྫོབ་ཏུ་སྐྱེ་ཞེས་ཟེར་བ་ནང་འགལ་ཏེ། འོ་ན། མྱུ་གུ་ཐ་སྙད་དུ་སྐྱེས་ཟིན་སྐྱེ་
བར་ཐལ། མྱུ་གུ་ཐ་སྙད་དུ་སྐྱེས་ཟིན་པ་གང་ཞིག །དེ་ཐ་སྙད་དུ་སྐྱེ་བའི་ཕྱིར།
འདོད་ན། ཐ་སྙད་དུ་སྐྱེས་ཟིན་སྐྱེ་བ་ཡོད་པར་ཐལ། འདོད་པའི་ཕྱིར། འདོད་
ན་ཐ་སྙད་དུ་བདག་སྐྱེ་ཡོད་པར་ཐལ། འདོད་པའི་ཕྱིར། འདོད་ན། དེའི་ཕྱིར་
དངོས་པོ་བདག་ལས་འབྱུང་ཞེས་རབ་ཏུ་བཏགས་པ་འདི། །དེ་ཉིད་དང་ནི་
འཇིག་རྟེན་དུ་ཡང་རིགས་པ་མ་ཡིན་ནོ། །ཞེས་གསུངས་པ་མི་འཐད་པར་ཐལ་
ལོ། །མཁས་པ་ཁ་ཅིག །ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་འགྲེལ་
ངག་ལ་སྐྱོན་བརྗོད་པ་ན། དེ་གཏན་ཚིགས་ཀྱི་དབང་དུ་བྱས་པ་ཡིན་ནམ།
ཐལ་འགྱུར་གྱི་དབང་དུ་བྱས་པ་ཡིན། དང་པོ་ལ་སྐྱོན་བརྗོད་ཚུལ་རང་ལུགས་
ཀྱི་སྐབས་སུ་བཤད་པ་དང་འདྲ། གཉིས་པ་ལྟར་ན། སྒྲུབ་བྱེད་མི་འཕེན་པའི་
ཐལ་འགྱུར་གྱིས་བདག་སྐྱེ་འགོག་མི་ནུས་པས། སྒྲུབ་བྱེད་འཕེན་པའི་ཐལ་
འགྱུར་དགོས་ལ། དེ་ལྟར་སྒྲུབ་བྱེད་འཕེན་པའི་ཐལ་ངག་ཡིན་པའི་ཕྱིར། སྦྱོར་
བའི་སྐབས་ཀྱི་དོན་ལས་ལྡོག་པས་བདག་སྐྱེ་མེད་པར་བསྒྲུབ་པར་བྱ་བ་དང་།
དེའི་ཆོས་དེ་ཐལ་འགྱུར་གྱི་ཐལ་ཆོས་ལྡོག་པའི་དོན་མངོན་པས། སླར་ཡང་སྐྱེ་
བ་དོན་བཅས་དང་ཐུག་བཅས་སུ་འགྱུར་ལ། དེ་ལྟར་ན་སློབ་དཔོན་ཀླུ་སྒྲུབ་
སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་མཐའ་དང་་་་
འགལ་ལོ། །དེ་ཡང་གསལ་དུ་བཏང་ན། མྱུ་གུ་ཆོས་ཅན། སླར་ཡང་སྐྱེ་བ་དོན་
མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་
འགྱུར་འདི་སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་པར་ཐལ། ཐལ་
འགྱུར་དེ་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་བསྟན་པའི་་་་
，
) | ན
，



པཎ་ཆེན་བདེ་ལེགས་ཉི་མས་མཛད།
ཐལ་འགྱུར་ཡིན་པ་གང་ཞིག །སངས་རྒྱས་བསྐྱངས་ཀྱི་འགྲེལ་ངག་འདིས་སྒྲུབ་
བྱེད་འཕེན་པའི་ཐལ་འགྱུར་གྱི་དབང་དུ་བྱས་ནས་བདག་སྐྱེ་འགོག་པའི་ཕྱིར།
འདོད་ན། སླར་ཡང་སྐྱེ་བ་དོན་བཅས་དང་ཐུག་བཅས་དེ་མྱུ་གུ་བདག་ལས་མི་
སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར། འདོད་
ན། སློབ་དཔོན་ཀླུ་སྒྲུབ་སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་
པའི་གྲུབ་མཐའ་དང་འགལ་ལོ། འོ་ན་གཞན་སྐྱེ་འཕེན་ཚུལ་དེ་ཇི་ལྟར་ཡིན་
ཞེ་ན། དེ་ཡང་( ༡ ༡ ༢ ན） བདག་སྐྱེ་བཀག་པ་ཙམ་གྱིས་གཞན་སྐྱེ་འཕེན་པ་མ་
ཡིན་པར་ཐལ། སྐབས་འདིར་ནི་བདག་སྐྱེ་བཀག་ནས་སླར་ཡང་སྐྱེ་བ་དོན་
བཅས་དང་ཐུག་བཅས་སུ་བསྟན་པ་ན། གཞན་སྐྱེ་འཕེན་པ་ཡིན་ལ། དེས་ན་
མྱུ་གུ་ཆོས་ཅན་གཞན་ལས་སྐྱེ་བར་ཐལ། སླར་ཡང་སྐྱེ་བ་དོན་བཅས་དང་ཐུག་
བཅས་གང་ཞིག །བདག་ལས་མི་སྐྱེ་བའི་ཕྱིར། འདོད་ན། སློབ་དཔོན་
ཀླུ་སྒྲུབ་གཞན་སྐྱེ་མི་བཞེད་པའི་གྲུབ་མཐའ་དང་འགལ་ལོ། །དེས་ན་སློབ་
དཔོན་ལེགས་ལྡན་འབྱེད་ཀྱི་སླར་ཡང་སྐྱེ་བ་དོན་མེད་དང་ཐུག་མེད་དུ་ཐལ་་་
བ་འཕངས་པ་དགོངས་པ་ཡིན་ཏེ། དེ་མ་ཡིན་ན། ཟླ་བས་ལེགས་ལྡན་འབྱེད་
ལ་ལན་མཛད་པའི་ཚེ། ཐལ་འགྱུར་གྱི་ཐལ་ཆོས་ལྡོག་དོན། སླར་ཡང་སྐྱེ་
བ་དོན་མེད་དང་ཐུག་མེད་ལས་ལྡོག་པ་སླར་ཡང་སྐྱེ་བ་དོན་བཅས་དང་ཐུག་་
བཅས་ཕ་རོལ་པོ་གྲངས་ཅན་གྱི་ཁས་བླངས་ཀྱི། ཁོ་བོ་ཅག་སངས་རྒྱས་པས་
ཁས་མ་བླངས་པའི་ཕྱིར། ཞེས་ལན་བཏབ་པ་འབྲེལ་མེད་དུ་འགྱུར་རོ། །ལན་
ཇི་ལྟར་བཏབ་ཅེ་ན། ཚིགས་གསལ་ལས། ཐལ་བར་འགྱུར་བ་བཟློག་པའི་དོན་
དང་ཡང་ཕ་རོལ་པོ་ཉིད་འབྲེལ་གྱི་ཁོ་བོ་ཅག་ལ་ནི་མི་འཐད་དེ། རང་ལ་དམ་
བཅའ་བ་མེད་པའི་ཕྱིར་ཞེས་བཤད་པའི་ཕྱིར་གཏན་ཚིགས་ཀྱི་དབང་དུ་བྱས་
པའི་རྟགས་ཆོས་ཟློག་པ་ཡང་མི་འཐད་དེ། དེ་རྟགས་ཀྱི་ཟློག་ཚུལ་མ་ཡིན་པའི་
ཕྱིར། རྟགས་ཟློག་ན། བསྒྲུབ་བྱ་ཟློག་པ་ཡང་མི་འགྲུབ་སྟེ། རྟགས་ཆོས་སོ་སོར་
• 2 46 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཟློག་པ་ཡིན་པའི་ཕྱིར། དེས་ན། སློབ་དཔོན་ལེགས་ལྡན་འབྱེད་དེ་རྒོལ་བ་ཤིན་
ཏུ་མཁས་པ་ཡིན་པས། དེ་ལྟ་བུའི་རྩོད་པ་ཧ་ཅང་ཐལ་བ་ནན་ཏན་གྱི་འཕུལ་
བར་མི་བྱེད་དམ་སྙམ་མོ། །ཞེས་གསུང་། འོ་ན། སློབ་དཔོན་ལེགས་ལྡན་འབྱེད་
དེ་གཞན་སྐྱེ་ཁས་མི་ལེན་པར་ཐལ། དེས་སློབ་དཔོན་ཀླུ་སྒྲུབ་གཞན་སྐྱེ་མི་
བཞེད་པར་ཁས་ལེན་པའི་ཕྱིར་ཏེ། གཞན་སྐྱེ་འཕེན་ཚུལ་དེ་འཐད་པའི་ཕྱིར།
འདོད་ན། དེས་གཞན་སྐྱེ་ཁས་ལེན་པར་ཐལ། དེས་རང་གི་མཚན་ཉིད་ཀྱིས་
གྲུབ་པའི་སྐྱེ་བ་ཁས་ལེན་པའི་ཕྱིར་ཏེ། དེ་དབུ་མ་རང་རྒྱུད་པ་ཡིན་པའི་ཕྱིར།
གཞན་ཡང་། ཁྱོད་ཀྱི་དམ་བཅའ་དེ་རྣམས་མི་འཐད་པར་ཐལ། སློབ་དཔོན་
སངས་རྒྱས་བསྐྱངས་ཀྱི་སླར་( ༡ ༡ ༢ བ) ཡང་སྐྱེ་བ་དོན་བཅས་དང་ཐུག་བཅས་
དངོས་པོ་རྣམས་བདག་ལས་མི་སྐྱེ་བར་སྒྲུབ་པའི་ཡང་དག་ཏུ་ཁས་བླངས་ན།
རྟགས་དེའི་ཕྱོགས་ཆོས་ཚད་མས་མ་གྲུབ། ཁྱབ་པ་འགལ་ཁྱབ་ཏུ་སོང་འདུག་
པས། རིགས་པའི་གནོད་བྱེད་མཐའ་ཡས་པ་ཅིག་བརྗོད་པའི་ཆོག་པ་ལ་དེ་
འདྲ་གང་ཡང་མ་བརྗོད་པར། སློབ་དཔོན་ཀླུ་སྒྲུབ་དེ་ལྟར་མི་བཞེད་པའི་
གྲུབ་མཐའ་དང་འགལ་ཞེས་པ་ཙམ་ལས་ཟེར་རྒྱུ་མ་བྱུང་བའི་པཎྜི་ཏ་ཆེན་པོ་་
ལེགས་ལྡན་འབྱེད་མི་སྲིད་པའི་ཕྱིར་དང་། ཐལ་བར་འགྱུར་བའི་ཚིགས་ཡིན་
པའི་ཕྱིར་ཞེས་པ་དང༌། ཤེས་རབ་སྒྲོན་མེ་ལས། གླགས་ཡོད་པའི་ཚིག་ཡིན་
པའི་ཕྱིར། ཞེས་འགྱུར་ཁྱད་མ་རྟོགས་པའི་དོན་གཅིག་པས། དེའི་དོན་རྒོལ་བ་
གཞན་གྱིས་ཀླན་ཀའི་གླགས་ཡོད་པ་ལ་བྱེད་ཀྱི། བསྒྲུབ་བྱེད་འཕེན་པའི་ཐལ་
འགྱུར་ལ་བྱེད་མི་རིགས་པའི་ཕྱིར། བསྒྲུབ་པར་བྱ་བ་དང་། དེའི་ཆོས་ཟློག་
པའི་དོན་མངོན་པས། ཞེས་པའི་ཤེས་རབ་སྒྲོན་མེའི་དོན་འཆད་པ་ན། སྤྱན་
རས་གཟིགས་ཀྱི་བརྟུལ་ཞུགས་ལས། དེའི་ཆོས་ཞེས་བྱ་བ་ནི། བསྒྲུབ་པར་བྱ་བ་
དེའི་ཆོས་ཏེ། དངོས་པོ་བདག་གི་བདག་ཉིད་ལས་སྐྱེ་བ་མེད་དེ་བསྒྲུབ་པར་བྱ་
བ་དེའི་ཕྱོགས་ཀྱི་ཆོས་དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་་་
• 2 47.



པཎ་ཆེན་བདེ་ལེགས་ཉི་མས་མཛད།
དང་། སྐྱེ་བ་ཐུག་པ་མེད་པ་ཉིད་དུ་འགྱུར་བའི་ཕྱིར། ཞེས་བྱ་བའོ། །དེ་
ཟློག་པའི་དོན་མངོན་པས་ཞེས་བྱ་བ་ནི། སྐྱེ་བ་དོན་མེད་པ་ཉིད་དུ་འགྱུར་
བའི་ཕྱིར། ཞེས་བྱ་བ་ཟློག་པའི་དོན་སྐྱེ་བ་འབྲས་བུ་དང་བཅས་པ་ཉིང་དུ་
འགྱུར་བ་དང་། སྐྱེ་བ་ཐུག་པ་མེད་པ་ཉིད་དུ་འགྱུར་བའི་ཕྱིར། ཞེས་བྱ་བ་ཟློག་
པའི་དོན། སྐྱེ་བ་ཐུག་པ་ཡོད་པ་ཉིད་དུ་འགྱུར་བ་དང་། ཞེས་བྱ་བ་མངོན་
པས་སོ། །ཞེས་སངས་རྒྱས་བསྐྱངས་ཀྱི་འགྲེལ་ངག་དེའི་སྐབས་ནས་དངོས་སུ་
བ སྟན་པའི་རྟགས་སྦྱོར་གྱི་གཏན་ཚིགས ་སམ་ཕྱོགས་ཆོས་ཟློག་པ་དང༌།
བསྒྲུབ་བྱ་ཟློག་པའི་དོན་དུ་གསལ་བར་བཤད་པའི་ཕྱིར་དང་། ཤེས་རབ་སྒྲོན་
མེར། དངོས་པོ་རྣམས་ཞེས་སོགས་ཀྱི་མདོར་བསྟན་གྱི་འགྲེལ་པ་དྲངས་ནས།
དངོས་པོ་བདག་གི་ཞེས་སོགས་ཀྱི་རྒྱས་བཤད་ཀྱི་འགྲེལ་པ་མ་དྲངས་པ་ཡང་་་
ལེགས་ལྡན་འབྱེད་ཀྱིས་ཡང་སྒྲའི་དོན་མ་དགོངས་པའི་རྒྱུ་མཚན་ཡིན་པའི་་་་་
ཕྱིར། མཁས་པ་ཁ་ཅིག །ཚིགས་གསལ་འགྱུར་( ༡༡ ༣ ན）རྙིང་དུ་བསྒྲུབ་བྱ་ཟློག་
ཚུལ་མ་བཤད་ཅིང་། སྐབས་ཀྱི་དོན་ལས་ཟློག་པའི་བསྒྲུབ་པར་བྱ་བ་དང་།
ཞེས་དེའི་ཆོས་གསལ་བ་ཡིན་པས་ཞེས། དེས་ན་སྐབས་ཀྱི་དོན་ལས་ཟློག་པའི་
ཟློག་དོན་དང་དེའི་ཆོས་གཏན་ཚིགས་སམ་ཕྱོགས་ཆོས་གང་ཡིན་གསལ་པོར་་
ཡོད་ཅེས་པའི་དོན་ཡིན་པས། འགྱུར་དེ་ལེགས་ལ། གཞན་སྐྱེ་འཕེན་ཚུལ་ནི།
དངོས་པོ་རྣམས་རང་གི་རྒྱུའི་དུས་སུ་ཡོད་པ་སྐྱེ་ན། དངོས་པོ་རྣམས་རང་གི་
རྒྱུའི་དུས་སུ་རང་གི་རྒྱུ་དང་ངོ་བོ་གཅིག་ཏུ་ཡོད་པ་སྐྱེའམ། དེའི་དུས་སུ་རང་
གི་རྒྱུ་དང་ངོ་བོ་ཐ་དད་དུ་ཡོད་པ་སྐྱེ། དང་པོ་ལྟར་ན། བདག་སྐྱེ་བཀག་པ་
དང་འགལ་ལོ། །གཉིས་པ་ལྟར་ན། དངོས་པོ་རྣམས་ཆོས་ཅན། དོན་དམ་པར་
གཞན་ལས་སྐྱེ་བར་ཐལ། རང་གི་རྒྱུའི་དུས་སུ་རང་གི་རྒྱུ་དང་ངོ་བོ་ཐ་དད་དུ་
ཡོད་པ་སྐྱེ་བ་གང་ཞིག །ཐ་སྙད་ཀྱི་སྐྱེ་ཚུལ་ལ་དེ་འདྲའི་སྐྱེ་ཚུལ་མི་འཐད་པའི་
ཕྱིར། འདོད་ན། འཕགས་པ་ཡབ་སྲས་དོན་དམ་པར་གཞན་སྐྱེ་མི་བཞེང་
• 2.18 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་གྲུབ་མཐའ་དང་འགལ་ལོ། །ལེགས་ལྡན་འབྱེད་ཀྱིས་ཡང་སྒྲའི་དོན་ཡང་
དགོངས་ཏེ། སྤྱན་རས་གཟིགས་ཀྱི་བརྟུལ་ཞུགས་ཀྱི་འགྲེལ་བཤད་ལས། ཡང་
སྒྲའི་དོན་གསལ་བར་བཤད་པའི་ཕྱིར། ཞེས་གསུངས་པ་མི་འཐད་དེ། སྔར་
བཤད་པའི་སྐྱོན་རྣམས་འཇུག་ཅིང༌། ཤེས་རབ་སྒྲོན་མེ་ལས། བདག་ལས་མ་
ཡིན་ཞེས་བྱ་བའི་དགག་པ་འདི་ནི་མེད་པར་དགག་པའི་དོན་དུ་བལྟ་བར་བྱ་་
སྟེ། དེ་དགག་པ་གཙོ་ཆེ་བའི་ཕྱིར། ཞེས་དང་། མ་ཡིན་པར་དགག་པ་
ཡོངས་སུ་བཟུང་ན་ནི། དེ་སྒྲུབ་པ་གཙོ་ཆེ་བའི་ཕྱིར། ཆོས་རྣམས་མ་སྐྱེས་སོ་
ཞེས་སྒྲུབ་པས། སྐྱེ་བ་མེད་པར་བསྟན་པས། མཛད་པའི་མཐའ་དང་བྲལ་
བར་འགྱུར་རོ། །ཞེས་སྐབས་འདིར་གྲུབ་མཐའ་དང་འགལ་ཚུལ་དེ་འཕགས་
པ་ཡབ་སྲས་དངོས་པོ་རྣམས་བདག་ལས་སྐྱེ་བ་མེད་པར་སྒྲུབ་པའི་དངོས་ཀྱི་་་
བསྒྲུབ་བྱ་ཡིན་ན། མེད་དགག་ཡིན་དགོས་པར་བཞེད་པའི་གྲུབ་མཐའ་དང་
འགལ་ཚུལ་ལ་གསལ་བར་བཤད་པའི་ཕྱིར། ཁ་མན་ཅིག །ལེགས་ལྡན་འབྱེད་
ཀྱིས་སངས་རྒྱས་བསྐྱངས་ཀྱི་བདག་སྐྱེ་འགོག་པའི་འགྲེལ་པ་ལ། སྐྱོན་བརྗོད་
ཚུལ་ལ། སངས་རྒྱས་བསྐྱངས་ཀྱིས་དོན་དམ་པར་སྐྱེ་བ་ཁས་བླངས་པས། དེ་
ལྟར་ན་དོན་དམ་པར་( ༡༡ ༣ བ）གཞན་སྐྱེ་ཁས་བླངས་པར་འཕུལ་བའི་ཀླུ་སྒྲུབ་
ཀྱི་གྲུབ་མཐའ་དང་འགལ་བའི་སྐྱོན་རྗོད་པར་བྱེད་པ་ཡིན་པའི་ཕྱིར་ཟེར་བ་་་
མི་འཐད་དེ། སློབ་དཔོན་ལེགས་ལྡན་འབྱེད་ཀྱི། གལ་ཏེ་སློབ་དཔོན་སངས་
རྒྱས་བསྐྱངས་ཀྱིས་སྐྱེ་ལྡན་གྱི་དངོས་པོ་རྣམས་དོན་དམ་པར་གྲུབ་པའི་སྐྱེ་་་་་
བར་ཁས་བླངས་ན། དོན་དམ་པར་གྲུབ་པའི་གཞན་སྐྱེ་ཁས་ལེན་དགོས་པར་
འཕུལ་མི་དགོས་པར་སློབ་དཔོན་ཀླུ་སྒྲུབ་ཀྱི་གྲུབ་མཐའ་དང་འགལ་བའི་སྐྱོན་
བརྗོད་པས་ཆོག་པའི་ཕྱིར་ཏེ། སློབ་དཔོན་ཀླུ་སྒྲུབ་དང༌། སློབ་དཔོན་སངས་
རྒྱས་བསྐྱངས་གཉིས་ཀ་དོན་དམ་པར་སྐྱེ་བ་ཞལ་གྱིས་མི་བཞེད་པའི་ཕྱིར། ཁ་
ཅིག་གྲུབ་མཐའ་དང་འགལ་ཚུལ་གྱི་དོན་ལ་ལེགས་ལྡན་འབྱེད་ན་རེ། སངས་
.249.



པཎ་ཆེན་བདེ་ལེགས་ཉི་མས་མཛད།
རྒྱས་བསྐྱངས་ཁྱོད་རང་གཞན་སྐྱེ་མི་བཞེད་པའི་གྲུབ་མཐའ་དང་འགལ་ཞེས་་
སྐྱོན་བརྗོད་མཛད་པ་ཡིན། ཟེར་བ་མི་འཐད་དེ། ལེགས་ལྡན་འབྱེད་ཀྱི་སངས་
རྒྱས་བསྐྱངས་དང་གཞན་སྐྱེ་མི་བཞེད་པར་མ་དགོངས་པའི་ཕྱིར་ཏེ། དེས་དེ་
རང་རྒྱུད་ཀྱི་རྟགས་ཡང་དག་མི་བཞེད་པར་མ་དགོངས་པའི་ཕྱིར། དྲང་ངེས་
རྣམ་འབྱེད་ལས། ལེགས་ལྡན་འབྱེད་ལ་ཡང་སངས་རྒྱས་བསྐྱངས་རང་ཉིད་
རང་རྒྱུད་ཁས་ལེན་མི་ལེན་མི་མཐུན་སྙམ་པ་མི་འདུག་གི །རང་རྒྱུད་ཁས་ལེན་
པ་འོས་མེད་དུ་བྱས་པའི་ལུགས་སུ་སྣང་ངོ༌། །ཞེས་གསུངས་པའི་ཕྱིར། གཞན་
ཡང་། སློབ་དཔོན་ལེགས་ལྡན་འབྱེད་ཀྱིས་སངས་རྒྱས་བསྐྱངས་རང་གི་མཚན་
ཉིད་ཀྱིས་གྲུབ་པའི་སྐྱེ་བ་མི་འདོད་པར་ཁས་ལེན་པར་ཐལ། དེས་དེ་གཞན་སྐྱེ་
མི་འདོད་པར་ཁས་ལེན་པའི་ཕྱིར། འདོད་མི་ནུས་ཏེ། དེས་དེ་གང་ཟག་དང་
ཆོས་རང་གི་མཚན་ཉིད་ཀྱིས་གྲུབ་པར་འདོད་པར་ཁས་ལེན་པའི་ཕྱིར་ཏེ།
ལེགས་ལྡན་འབྱེད་རང་ཉིད་ཀྱིས་གང་ཟག་དང་ཆོས་རང་གི་མཚན་ཉིད་ཀྱིས་
གྲུབ་པ་ཁས་ལེན་པ་གང་ཞིག །དྲང་ངེས་རྣམ་འབྱེད་ལས། དེའི་གནད་ཀྱིས་
ཀྱང༌། རང་ཉིད་དང་སངས་རྒྱས་བསྐྱངས་གཉིས་ལ་ཆོས་དང་གང་ཟག་ལ་
རང་བཞིན་འགོག་པའི་དགག་བྱ་ལ་ཡང་ཁྱད་པར་ཡོད་པར་མི་བཞེད་དོ། །
ཞེས་གསུངས་པའི་ཕྱིར། གོང་གི་ཐལ་བ་ལྡོག་ཚུལ་དེ་རྣམས་ལ། གཞན་ཡང་།
སློབ་དཔོན་ལེགས་ལྡན་འབྱེད་ཀྱིས་གལ་ཏེ་སློབ་དཔོན་སངས་རྒྱས་བསྐྱངས་་་
ཀྱིས་སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་
མི་སྐྱེ་བར་སྒྲུབ་( ༡ ༡༤ན）པའི་རྟགས་ཡང་དག་ཏུ་ཁས་བླངས་ན། སྐྱེ་ལྡན་གྱི་
དངོས་པོ་རྣམས་བདག་ལས་མི་སྐྱེ་བའི་སྐྱེ་བ་སྒྲུབ་པར་ཐལ་བ་དང་། དོན་
དམ་པར་གཞན་སྐྱེ་ཡོད་པར་ཐལ་བ་ཕུལ་བའི་སྒོ་ནས་སློབ་དཔོན་ཀླུ་སྒྲུབ་ཀྱི་་
གྲུབ་མཐའ་དང་འགལ་ཚུལ་བསྟན་པ་དེ་མི་འཐད་པར་ཐལ། སློབ་དཔོན་
སངས་རྒྱས་བསྐྱངས་ཀྱིས་སླར་ཡང་སྐྱེ་བ་དོན་བཅས་དང་ཐུག་བཅས་དངོས་་
. 250 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པོ་རྣམས་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་པ་་་
ལ་སངས་རྒྱས་བསྐྱངས་ཁྱེད་རང་སླར་ཡང་སྐྱེ་བ་དོན་བཅས་དང་ཐུག་བཅས་
མ་ཡིན་པར་འདོད་པའི་གྲུབ་མཐའ་དང་དངོས་སུ་འགལ་ལོ། །ཞེས་དངོས་
འགལ་ཕུད་པས་ཆོག་པའི་ཕྱིར། གཞན་དུ་ན། དེ་ལྟ་བུའི་ཐལ་བ་ཟློག་ཚུལ་ནི་
ལེགས་ལྡན་འབྱེད་ཀྱིས་སངས་རྒྱས་བསྐྱངས་ལ་དངོས་འགལ་འབུད་མ་ཤེས་་་
པའི་ཐལ་བ་ཟློག་ཚུལ་ཡིན་ནོ། །གཞན་ཡང༌། སློབ་དཔོན་ལེགས་ལྡན་འབྱེད་
ཀྱིས་སློབ་དཔོན་སངས་རྒྱས་བསྐྱངས་ལ་གྲུབ་མཐའ་དང་འགལ་བ་བསྟན་པ་་
སྟེ། རྩ་ཤེ་མཛད་པའི་གྲུབ་མཐའ་དང་འགལ་ཚུལ་མ་ཡིན་པར་ཐལ། ཐལ་བ་
ཟློག་ཚུལ་དེ་རྣམས་འཐད་པའི་ཕྱིར། འདོད་ན། ཤེས་རབ་སྒྲོན་མེ་ལས།
མཛད་པའི་མཐའ་དང་བྲལ་བར་འགྱུར་རོ། །ཞེས་དང་། གཞན་སྐྱེའི་ཐལ་བ་
ཟློག་ཚུལ་གྱི་སྐབས་སུ། ཚིགས་གསལ་ལས། ཕྱོགས་གོང་མ་དང་འགལ་བར་
འགྱུར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། གཞན་
ཡང་། རྩ་ཤེའི་ཊིཀ་ཆེན་ལས། དེའི་ཚེ་སྐྱེ་བ་དོན་བཅས་དང་ཐུག་བཅས་ཡིན་
པའི་ཕྱིར། དངོས་པོ་རྣམས་བདག་སྐྱེ་མངོན་པར་བཅད་ཙམ་མ་ཡིན་ནོ། །ཞེས་
པས་གཞན་ལས་སྐྱེ་བར་འགྱུར་རོ། །དེ་ལྟར་ན། བདག་ལས་མི་སྐྱེ་ཞེས་པའི་
དོན་བདག་སྐྱེ་རྣམ་པར་བཅད་ཙམ་ཡིན་པའི་གྲུབ་མཐའ་དང་འགལ་ལོ། །
ཞེས་གསུངས་པ་མི་འཐད་པར་ཐལ། སློབ་དཔོན་སངས་རྒྱས་བསྐྱངས་ཀྱིས་
སླར་ཡང་སྐྱེ་བ་དོན་བཅས་དང་ཐུག་བཅས་དངོས་པོ་རྣམས་བདག་ལས་མི་་་
སྐྱེ་བར་སྒྲུབ་པའི་རྟགས་ཡང་དག་ཏུ་ཁས་བླངས་པ་ལ། དངོས་པོ་རྣམས་
བདག་ལས་མི་སྐྱེ་བར་སྒྲུབ་པའི་བསྒྲུབ་བྱ་མ་ཡིན་དགག་ཏུ་ཐལ་བ་དང་།
སངས་རྒྱས་བསྐྱངས་ཁྱོད་རང་གཞན་སྐྱེ་མི་འདོད་པའི་གྲུབ་( ༡ ༡༤བ） མཐའ་་་
དང་འགལ་ལོ། །ཞེས་གྲུབ་མཐའ་དང་འགལ་ཚུལ་གཉིས་སྟོན་རིགས་པའི་
ཕྱིར། ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་འགྲེལ་པ་ལ་སྐྱོན་བརྗོད་
• 25] •



པཎ་ཆེན་བདེ་ལེགས་ཉི་མས་མཛད།
མཛད་པ་རྣམས་མི་འཇུག་པར་བསྟན་པའི་སྐབས་སུ། ཁ་ཅིག །གྲངས་ཅན་
གྱིས་མྱུ་གུ་སླར་ཡང་སྐྱེ་བ་ཁས་མི་ལེན་ཟེར་ན་མི་འཐད་དེ། གྲངས་ཅན་གྱིས་
མྱུ་གུ་སླར་ཡང་སྐྱེ་བར་ཁས་ལེན་པར་ཐལ། གྲངས་ཅན་གྱིས་མྱུ་གུ་ཆོས་ཅན། །
སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་གྲུབ་ཟིན་པའི་ཕྱིར། །
ཞེས་པའི་ཐལ་འགྱུར་ལ་འདོད་ལན་ཐེབས་པའི་ཕྱིར་ཏེ། ཚིགས་གསལ་འ་ས།
ཐལ་བར་འགྱུར་བ་ཟློག་པའི་དོན་ཡང་ཞེས་སོགས་གསུངས་པའི་ཕྱིར། ཁོ་ན་
རེ། གྲངས་ཅན་གྱིས་མྱུ་གུ་སྐྱེས་ཟིན་སླར་ཡང་སྐྱེ་བར་ཁས་ལེན་པར་ཐལ།
གྲངས་ཅན་གྱིས་མྱུ་གུ་སླར་ཡང་སྐྱེ་བར་ཁས་ལེན་པའི་ཕྱིར། ཟེར་ན་མ་ཁྱབ།
འདོད་ན། ཚིགས་གསལ་ལས། ཁྱོད་ཀྱིས་སྐྱེ་བ་སླར་ཡང་སྐྱེ་བར་མི་འདོད་
ཅིང༌། ཐུག་པ་མེད་པར་ཡང་མི་འདོད་དོ། །ཞེས་གསུངས་པ་མི་འཐད་པར་
ཐལ། འདོད་པའི་ཕྱིར། ཡང་ཁོ་ན་རེ། གྲངས་ཅན་གྱིས་མྱུ་གུ་སྐྱེས་ཟིན་སླར་
ཡང་སྐྱེ་བ་ཁས་ལེན་པར་ཐལ། དེས་མྱུ་གུ་ས་བོན་གྱི་དུས་སུ་སྐྱེ་བར་ཁས་ལེན་
པ་གང་ཞིག །དེས་མྱུ་གུ་ས་བོན་ལས་སླར་ཡང་སྐྱེ་བར་ཁས་ལེན་པའི་ཕྱིར།
དང་པོ་དེར་ཐལ། དེས་མྱུ་གུ་ས་བོན་གྱི་དུས་སུ་ཡོད་པར་ཁས་ལེན་པའི་ཕྱིར་
ཟེར་ན་མ་ཁྱབ་སྟེ། འོ་ན། གྲངས་ཅན་གྱིས་མྱུ་གུ་ས་བོན་གྱི་དུས་སུ་མངོན་པར་
གསལ་ཟིན་པའི་ཚུལ་གྱིས་གྲུབ་པར་ཁས་ལེན་པར་ཐལ། དེས་མྱུ་གུ་ས་བོན་གྱི་
དུས་སུ་སྐྱེས་པར་ཁས་ལེན་པ་གང་ཞིག །དེས་སྐྱེས་པའི་དོན་མངོན་པར་
གསལ་ཟིན་པའི་ཚུལ་གྱིས་གྲུབ་པ་ལ་འདོད་པའི་ཕྱིར། འདོད་མི་ནུས་ཏེ། དེས་
མྱུ་གུ་ས་བོན་གྱི་དུས་སུ་མངོན་པར་མི་གསལ་བའི་ཚུལ་གྱིས་གྲུབ་པར་ཁས་་་་
ལེན་པའི་ཕྱིར། གཞན་ཡང་། གྲངས་ཅན་གྱིས་མྱུ་གུ་ས་བོན་གྱི་དུས་སུ་ས་བོན་
ལས་སྐྱེས་པར་ཁས་ལེན་པར་ཐལ། དེས་མྱུ་གུ་ས་བོན་གྱི་དུས་སུ་སྐྱེས་པར་
ཁས་ལེན་པའི་ཕྱིར། རྟགས་ཁས། འདོད་ན། དེས་ས་བོན་གྱི་དུས་སུ་ས་བོན་
ལས་མངོན་པར་གསལ་ཟིན་པའི་ཚུལ་གྱིས་གྲུབ་པར་ཁས་ལེན་པར་ཐལ།
• 252 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདོད་པའི་ཕྱིར། འདོད་མི་ནུས་ཏེ། དེས་དེ་ས་བོན་གྱི་དུས་སུ་ས་བོན་ལས་
མངོན་པར་མི་( ༡༡ ༥ ན)གསལ་བའི་ཚུལ་གྱིས་གྲུབ་པར་ཁས་ལེན་པའི་ཕྱིར།
ཁ་ཅིག་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་
ཉིད་གྲུབ་ཟིན་པའི་ཕྱིར། ཞེས་པའི་ཐལ་འགྱུར་འཕངས་པ་ལ་བརྟེན་ནས་
མྱུ་གུ་སླར་ཡང་མི་སྐྱེ་བར་རྟོགས་པའི་རྗེས་དཔག་སྐྱེ་བ་མེད་དོ་ཞེ་ན་དེ་ཡོད་་་་
པར་ཐལ། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་
པའི་ཕྱིར་ཞེས་པའི་ཐལ་འགྱུར་འཕངས་པ་ལ་བརྟེན་ནས་མྱུ་གུ་བདེན་མེད་་་
དུ་རྟོགས་པའི་རྗེས་དཔག་སྐྱེ་བ་ཡོད་པའི་ཕྱིར། ལམ་རིམ་ཆེན་མོ་ལས། འདི་
ཐལ་འགྱུར་དུ་བྱེད་པ་དེའི་ཚེ། དེའི་བྱེད་པ་ལ་བརྟེན་ནས་རྗེས་དཔག་སྐྱེ་བ་
ཡིན་གྱི། དངོས་སུ་བསྒྲུབ་བྱ་སྒྲུབ་པའི་སྦྱོར་ངག་ནི་མ་ཡིན་ནོ། །ཞེས་གསུངས་
པའི་ཕྱིར། ཁོ་ན་རེ། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་
པར་གྲུབ་པའི་ཕྱིར་ཞེས་པའི་ཐལ་འགྱུར་འཕངས་པ་ལ་བརྟེན་ནས་སྐྱེས་པའི་
རྗེས་དཔག་ཆོས་ཅན། ཁྱོད་རང་གི་རྟེན་དུ་གྱུར་པའི་རྟགས་ཡང་དག་ལ་
བརྟེན་ནས་སྐྱེས་པར་ཐལ། ཁྱོད་རྗེས་དཔག་ཡིན་པའི་ཕྱིར་ན་མ་ཁྱབ། ཁྱབ་སྟེ།
ཚིགས་གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་པར་བྱ་བ་མི་
འཁྲུལ་བ་ལས་སྐྱེས་པ་ནི་རྗེས་སུ་དཔག་པའོ། །ཞེས་གསུངས་པའི་ཕྱིར་ཟེར་ན་
མ་ཁྱབ། འདོད་ན། དེ་རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་
པར་བྱེད་པའི་རྟགས་ཡང་དག་ལ་བརྟེན་ནས་སྐྱེས་པར་ཐལ། འདོད་པའི་
ཕྱིར། འདོད་ན། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་
གྲུབ་པའི་ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་་་་
དག་ཏུ་སོང་བའི་གང་ཟག་ཀྱང་ཡིན། རྟེན་འབྲེལ་གྱི་རྟགས་ཀྱིས་མྱུ་གུ་བདེན་
མེད་དུ་སྒྲུབ་པ་སྐབས་སུ་བབས་པའི་ཕྱི་རྒོལ་ཡང་དག་ཡང་ཡིན་པའི་གཞི་་་་
མཐུན་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་རྟེན་
253 .



པཎ་ཆེན་བདེ་ལེགས་ཉི་མས་མཛད།
འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཚུལ་གསུམ་ཚད་མས་་་་་་
ངེས་པའི་གང་ཟག་ཡིན་པར་ཐལ། ཁྱོད་རྟེན་འབྲེལ་གྱི་རྟགས་ཀྱིས་མྱུ་གུ་
བདེན་མེད་དུ་སྒྲུབ་པ་སྐབས་སུ་བབས་པའི་ཕྱི་རྒོལ་ཡང་དག་ཡིན་པའི་ཕྱིར་་
ཏེ་ཆོས་ཅན་དེ་ཡིན་པའི་ཕྱིར། འདོད་ན། ཁྱོད་དེ་འདྲའི་( ༡ ༡ ༥ བ） རྗེས་དཔག་
ཚད་མས་ངེས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན།
ཁྱོད་རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་ངེས་པའི་གང་ཟག་་་་་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་མྱུ་གུ་བདེན་གྲུབ་ཏུ་
བདེན་ཞེན་གྱིས་འདོད་པའི་གང་ཟག་ཡིན་པའི་ཕྱིར། ཁྱབ་སྟེ། ཆོས་གཅིག་
བདེན་གྲུབ་ཏུ་བདེན་ཞེན་གྱིས་འདོད་པའི་གང་ཟག་ཡིན་ན། ཆོས་གཞན་
གང་ཡང་བདེན་མེད་དུ་རྟོགས་པའི་གང་ཟག་ཡིན་དགོས་པའི་ཕྱིར་ཏེ། དྲང་
ངེས་རྣམ་འབྱེད་ལས། ཆོས་བདག་གྲུབ་མཐས་ཡོད་པར་ཁས་ལེན་པ་དེ་སྲིད་
དུ་གང་ཟག་གི་བདག་མེད་རྟོགས་པ་འོངས་ས་མེད་པས་དེའི་ཕྱིར། འཇུག་
འགྲེལ་ལས། ཆོས་ལ་བདག་ཏུ་འཛིན་པ་མི་འདོར་ན། གང་ཟག་གི་བདག་མེད་
མི་རྟོགས་པར་གསུངས་ཏེ། ཞེས་གསུངས་པའི་ཕྱིར། རྩ་བའི་རྟགས་དེར་ཐལ།
མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར།
ཞེས་པའི་ཐལ་འགྱུར་གྱི་རྟགས་དངོས་འགལ་ལ་སོང་བའི་གང་ཟག་ཡིན་པའི་
ཕྱིར་ཏེ། ཁྱོད་དེ་འདྲའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་
དག་ཏུ་སོང་བའི་གང་ཟག་ཡིན་པའི་ཕྱིར། གཞན་ཡང་། མྱུ་གུ་ཆོས་ཅན། རྟེན་
འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་
སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་བའི་གང་ཟག་ཀྱང་ཡིན་
རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་པའི་ཕྱི་
རྒོལ་ཡང་དག་ཡིན་པའི་གཞི་མཐུན་མེད་པར་ཐལ། དང་པོ་དེ་ཡིན་ན། མྱུ་གུ་
བདེན་གྲུབ་ཏུ་བདེན་ཞེན་གྱིས་འདོད་པའི་གང་ཟག་ཡིན་དགོས། ཕྱི་མ་དེ་
· 254 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡིན་ན་མྱུ་གུ་བདེན་པར་གྲུབ་མ་གྲུབ་ཐེ་ཚོམ་ཟ་བའི་གང་ཟག་ཡིན་དགོས་་་་
པའི་ཕྱིར། དེར་ཐལ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པ་སྐབས་སུ་
བབ་པའི་ཕྱི་རྒོལ་ཡང་དག་ཡིན་ན། སྒྲ་རྟག་མི་རྟག་ཐེ་ཚོམ་ཟ་བའི་གང་ཟག་
ཡིན་དགོས་པའི་ཕྱིར། རྟགས་འབུད། སྔར་གྱི་མ་ཁྱབ་མཚམས་ལ། མྱུ་གུ་ཆོས་
ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུའི་དུས་སུ་གྲུབ་ཟིན་པའི་
ཕྱིར་ཞེས་པའི་ཐལ་འགྱུར་འཕངས་པ་ལ་བརྟེན་ནས་སྐྱེས་པའི་མྱུ་གུ་སླར་་་་་་
ཡང་མི་སྐྱེ་བར་རྟོགས་པའི་རྗེས་དཔག་ཆོས་ཅན། རང་( ༡༡༦ན）གི་རྟེན་དུ་
གྱུར་པའི་རྟགས་ཡང་དག་ལ་བརྟེན་ནས་སྐྱེས་པར་ཐལ། རྗེས་དཔག་ཡིན་
པའི་ཕྱིར། ཁྱབ་པ་ཁས། དེར་ཐལ། དེ་ཡོད་པའི་ཕྱིར། འདོད་ན། དེའི་རྟེན་དུ་
གྱུར་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། དེའི་
རྟེན་དུ་གྱུར་པའི་མྱུ་གུ་སླར་ཡང་མི་སྐྱེ་བར་སྒྲུབ་པའི་རྟགས་ཡང་དག་ཡོད་་་་
པར་ཐལ། འདོད་པའི་ཕྱིར། འདོད་ན། སྨྱུ་གུ་སླར་ཡང་མི་སྐྱེ་བར་སྒྲུབ་པའི་
རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། རང་གི་རྒྱུའི་
དུས་སུ་གྲུབ་ཟིན་པ་དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། མྱུ་གུ་
ཆོས་ཅན། རང་གི་རྒྱུའི་དུས་སུ་གྲུབ་ཟིན་པ་མ་ཡིན་པར་ཐལ། རང་གི་རྒྱུའི་
དུས་སུ་མེད་པའི་ཕྱིར། འདོད་ན། དངོས་བྱས་པ་ལ་ཁོ་ན་རེ། གོང་གི་རྟགས་
མ་གྲུབ་སྟེ། ཐལ་འགྱུར་ལ་བརྟེན་ནས་རྗེས་དཔག་སྐྱེ་བ་མེད་པའི་ཕྱིར། ཟེར་
ན། འོ་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་
ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་ལ་བརྟེན་ནས་མྱུ་གུ་བདག་
ལས་མི་སྐྱེ་བར་རྟོགས་པའི་རྗེས་དཔག་སྐྱེ་བ་མེད་པར་ཐལ། དམ་བཅའ་དེ་
འཐད་པའི་ཕྱིར། འདོད་ན། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ།
རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། མངོན་པར་གསལ་ཟིན་
གྱི་བུམ་པ་བཞིན་ཞེས་པའི་རྟགས་དཔེ་བཀོད་པ་ལ་བརྟེན་ནས་མྱུ་གུ་བདག་་་
• 255 •



པཎ་ཆེན་བདེ་ལེགས་ཉི་མས་མཛད།
ལས་སྐྱེ་བར་འཛིན་པའི་ལོག་རྟོག་བསལ་ནས། མྱུ་གུ་བདག་ལས་མི་སྐྱེ་བར་
རྟོགས་པའི་རྗེས་དཔག་སྐྱེ་བར་མི་མཚུངས་པར་ཐལ། འདོད་པའི་ཕྱིར། ཁྱབ་
སྟེ། ཚིགས་གསལ་ལས། འོ་ན་དེ་ཕ་རོལ་པོ་ཞེས་པ་ནས་མི་འགྱུར་བ་ཉིད་དོ། །
ཞེས་པའི་བར་གསུངས་པའི་ཕྱིར། གཞན་ཡང་། རྟེན་འབྲེལ་གྱི་རྟགས་ཀྱིས་མྱུ་
གུ་བདེན་མེད་དུ་སྒྲུབ་པ་སྐབས་སུ་བབ་པའི་ཕྱི་རྒོལ་ཡང་དག་ཡིན་ན། དེའི་
རྟགས་ཀྱི་དེ་སྒྲུབ་ཀྱི་ཚུལ་གསུམ་ཚད་མས་ངེས་པའི་གང་ཟག་ཡིན་དགོས་་་་་
པར་ཐལ། དེ་ཡིན་ན། དེའི་རྟགས་ཀྱི་དེ་སྒྲུབ་ཀྱི་རྗེས་དཔག་ཚད་མས་ངེས་
པའི་གང་ཟག་ཡིན་དགོས་པའི་ཕྱིར་ཏེ། དེ་ཡིན་ན། རྟེན་འབྲེལ་ལ་བདེན་
མེད་ཀྱི་ཁྱབ་པ་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ།
དེ་ཡིན་ན། རྟེན་འབྲེལ་ལ་བདེན་མེད་ཀྱིས་ཁྱབ་པ་མཐུན་དཔེའི་སྟེང་དུ་་་་་
ཚད་མས་ངེས་པའི་གང་ཟག་( ༡ ༡༦བ）ཡིན་དགོས་པའི་ཕྱིར་ཏེ། རྟེན་འབྲེལ་
ལ་བདེན་མེད་ཀྱིས་ཁྱབ་པ་མཐུན་དཔེའི་སྟེང་དུ་ཚད་མས་མ་ངེས་པར་རྟེན་་་
འབྲེལ་གྱི་རྟགས་ལས་མྱུ་གུ་བདེན་མེད་དུ་རྟོགས་པའི་རྗེས་དཔག་སྐྱེ་མི་ནུས་་་
པའི་ཕྱིར། ཊཱིཀ་ཆེན་ལས། འདིས་ནི་བདེན་མེད་སྒྲུབ་པའི་རྟགས་ཀྱི་རྟེན་
འབྲེལ་ལྟ་བུ་ལ་བདེན་མེད་ཀྱིས་ཁྱབ་པ་དཔེའི་སྟེང་དུ་མ་ངེས་པར་བདེན་་་་་
མེད་ཆོས་ཅན་གྱི་སྟེང་དུ་ངེས་པར་བྱར་མེད་པར་གསལ་བར་གསུངས་སོ། །
ཞེས་གསུངས་པའི་ཕྱིར། གཞན་ཡང་། རྟེན་འབྲེལ་གྱི་རྟགས་ཀྱིས་མྱུ་གུ་བདེན་
མེད་དུ་སྒྲུབ་པ་སྐབས་སུ་བབ་པའི་ཕྱི་རྒོལ་ཡང་དག་ཡིན་ན། དེའི་རྟགས་ཀྱིས་
དེ་སྒྲུབ་ཀྱི་ཚུལ་གསུམ་ཚད་མས་ངེས་པའི་གང་ཟག་ཡིན་དགོས་པར་ཐལ།
བདེན་པར་གྲུབ་པའི་གཅིག་དང༌། བདེན་པར་གྲུབ་པའི་དུ་མ་གང་རུང་དང་
བྲལ་བའི་རྟགས་ཀྱིས་གང་ཟག་བདེན་མེད་དུ་སྒྲུབ་པ་སྐབས་སུ་བབ་པའི་ཕྱི་་
རྒོལ་ཡང་དག་ཡིན་ན། བདེན་པར་གྲུབ་པའི་གཅིག་དང༌། བདེན་པར་གྲུབ་
པའི་དུ་མ་གང་རུང་དང་བྲལ་བ་ལ་བདེན་མེད་ཀྱིས་ཁྱབ་པ་ཚད་མས་གྲུབ་་་་
• 256 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་གང་ཟག་ཡིན་དགོས་པའི་ཕྱིར། དེར་ཐལ། བདེན་པར་གྲུབ་པའི་གཅིག་
དང་བདེན་པར་གྲུབ་པའི་དུ་མ་གང་རུང་དང་བྲལ་བའི་རྟགས་ཀྱིས་གང་་་་་་
ཟག་བདེན་མེད་དུ་རྟོགས་པའི་རྗེས་དཔག་སྐྱེ་བ་ལ། རྟགས་ཀྱི་དགག་བྱའི་
སྣང་ཚུལ་ངེས་པའི་ཚད་མ། བདེན་གྲུབ་ཀྱི་གཅིག་བྲལ་ངེས་པའི་ཚད་མ། དེའི་
དུ་བྲལ་ངེས་པའི་ཚད་མ། བདེན་པར་གྲུབ་པའི་གཅིག་དང་། དེའི་དུ་མ་གང་
རུང་དང་བྲལ་བ་ལ་བདེན་མེད་ཀྱིས་ཁྱབ་པ་ངེས་པའི་ཚད་མ་དེ་གནད་བཞི་་
ཚང་དགོས་པར། ལྷག་མཐོང་ཆེ་ཆུང་གཉིས་ཀ་ལས་གསུངས་པའི་ཕྱིར། ཁོ་
ན་རེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་
པའི་ཕྱིར་རྒོལ་ཡང་དག་ཆོས་ཅན། ཁྱོད་ལ་རྟེན་འབྲེལ་མྱུ་གུ་བདེན་མེད་དུ་
སྒྲུབ་པའི་རྟགས་ཡང་དག་ཏུ་འགོད་མི་དགོས་པར་ཐལ། ཁྱོད་རྟེན་འབྲེལ་ལ་
བདེན་མེད་ཀྱིས་ཁྱབ་པ་ཚད་མས་ངེས་པའི་གང་ཟག་ཡིན་པའི་ཕྱིར། ཁྱབ་སྟེ།
ཊིཀ་ཆེན་ལས། གཞི་མིག་སོགས་ནང་གི་ཆོས་རྣམས་ཀྱི་སྟེང་དུ་བདེན་མེད་
ཚད་མས་གྲུབ་ན། གཞི་གཞན་ལ་བློ་ཁ་ཕྱོགས་པའི་ཚེ་གཞན་གྱིས་སྒྲུབ་བྱེད་
བཀོད་པ་ལ་མི་ལྟོས་པར། རང་གི་རྟགས་ལ་བརྟེན་( ༡ ༡ ༧ན）ནས་ཐེ་ཚོམ་ཆོད་
པར་འགྱུར་བའི་ཕྱིར་རོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ།
ཊིཀ་ཆེན་ལས། ཕྱི་རོལ་རང་བཞིན་མེད་པར་རིགས་པ་རྣམས་ཀྱི་ཤེས་པ་
རང་བཞིན་མེད་པར་རེས་འགའ་ནི་རང་ཁོ་ནས་རྟོགས་པར་འགྱུར་ལ། རེས་
འགའ་ནི་གཞན་གྱིས་ཅུང་ཟད་བསྟན་པ་ཙམ་གྱིས་ཀྱང་རྟོགས་པར་འགྱུར་རོ།།
ཞེས་གསུངས་པ་མི་འཐད་པར་ཐལ་ཏེ། ཕྱི་དོན་བདེན་མེད་དུ་རྟོགས་ནས་
ཤེས་པ་བདེན་མེད་དུ་རྟགས་ལ་བརྟེན་ནས་རྟོགས་དགོས་ཀྱི་གང་ཟག་གཅིག་
མེད་པའི་ཕྱིར། ཕྱི་དོན་བདེན་མེད་དུ་རྟོགས་ནས་ཤེས་པ་བདེན་མེད་དུ་རྟེན་
འབྲེལ་གྱི་རྟགས་ལ་བརྟེན་ནས་རྟོགས་དགོས་ཀྱི་གང་ཟག་གཅིག་མེད་པའི་་་་་
ཕྱིར། མ་གྲུབ་ན། དེ་ཁོ་ཁོ་རང་ཡིན་པར་ཐལ། དེ་ཡོད་པའི་ཕྱིར། འདོད་
: 257 .



པཎ་ཆེན་བདེ་ལེགས་ཉི་མས་མཛད།
ན། དེ་ཆོས་ཅན། ཁྱོད་རྟེན་འབྲེལ་ཤེས་པ་བདེན་མེད་དུ་སྒྲུབ་པའི་རྟགས་
ཡང་དག་ཏུ་འགོད་དགོས་པར་ཐལ། ཁྱོད་དེ་འདྲའི་གང་ཟག་ཡིན་པའི་ཕྱིར།
འདོད་ན་དེ་ཆོས་ཅན། ཁྱོད་ལ་དེ་འགོད་མི་དགོས་པར་ཐལ། ཁྱོད་ཕྱི་དོན་
བདེན་མེད་དུ་ཚད་མས་ངེས་པའི་གང་ཟག་ཡིན་པའི་ཕྱིར། འཁོར་གསུམ། ཁོ་
ན་རེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་སྐབས་སུ་བབ་
པའི་ཕྱིར་རྒོལ་ཡང་དག་ཆོས་ཅན། ཁྱོད་ལ་རྟེན་འབྲེལ་མྱུ་གུ་བདེན་མེད་དུ་
སྒྲུབ་པའི་རྟགས་ཡང་དག་ཏུ་འགོད་མི་དགོས་པར་ཐལ། ཁྱོད་ཀྱིས་མྱུ་་་་་
གུའི་སྟེང་དུ་བདེན་པར་གྲུབ་མ་གྲུབ་བློ་ཁ་ཕྱོགས་པ་ཙམ་གྱིས་བདེན་མེད་དུ་
རྟོགས་ནུས་པའི་ཕྱིར། དེར་ཐལ། ཁྱོད་རྟེན་འབྲེལ་བདེན་མེད་དུ་ཚད་མས་
ངེས་པའི་གང་ཟག་ཡིན་པའི་ཕྱིར། ཁྱབ་སྟེ། ལམ་རིམ་ལས། ཆོས་གཅིག་གི་
སྟོང་ཉིད་རྟོགས་པ་ན། ཞེས་གསུངས་པའི་ཕྱིར་ན་མ་ཁྱབ། གཞན་ཡང་།
གཞི་གང་ཟག་དང་ཆོས་ཀྱི་སྟེང་དུ་ངེས་རྒྱུའི་བདག་མེད་གཉིས་ལ་ཕྲ་རགས་་་
ཀྱི་ཁྱད་པར་མེད་ཀྱང་། ཁྱད་གཞིའི་གནད་ཀྱིས་གང་ཟག་གི་སྟེང་དུ་ངེས་སླ་
ལ། ཆོས་ཀྱི་སྟེང་དུ་ངེས་དཀའ་བའི་ཕྱིར། ཞེས་གསུངས་པ་མི་འཐད་པར་ཐལ།
གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀྱི་ནང་ནས་གང་་་་་་
ཟག་གི་བདག་མེད་རྟོགས་སླ་ཞིང་། ཆོས་ཀྱི་བདག་མེད་རྟོགས་དཀའ་བའི་
ཁྱད་པར་མི་འཐད་པའི་ཕྱིར་ཏེ། གང་ཟག་གི་བདག་མེད་( ༡༡ ༧བ) རྟོགས་པ་
ལ་ཆོས་ཀྱི་བདག་མེད་རྟོགས་པ་སྔོན་དུ་འགྲོ་དགོས་པའི་ཕྱིར་ཏེ། གང་ཟག་
བདེན་མེད་དུ་རྟོགས་པ་ལ་ཆོས་ཀྱི་བདག་མེད་རྟོགས་པ་སྔོན་དུ་འགྲོ་དགོས་
པའི་ཕྱིར། རྟེན་འབྲེལ་གྱི་རྟགས་ལས་གང་ཟག་བདེན་མེད་དུ་རྟོགས་པ་ལ་དེ་
རྟོགས་པ་སྔོན་དུ་འགྲོ་དགོས་པའི་ཕྱིར་ཏེ། རྟེན་འབྲེལ་གྱི་རྟགས་ལས་གང་
ཟག་བདེན་མེད་དུ་རྟོགས་པ་ལ་རྟེན་འབྲེལ་བདེན་མེད་དུ་རྟོགས་པ་སྔོན་དུ་་
འགྲོ་དགོས་པ་ནི་གང་ཞིག །རྟེན་འབྲེལ་བདེན་སྟོང་ཆོས་ཀྱི་བདག་མེད་ཕྲ་མོ་
• 258 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡིན་པའི་ཕྱིར། ཟེར་ན་མི་འཐད་དེ། ཆོས་ཀྱི་བདག་མེད་རྟོགས་པའི་གང་
ཟག་ཡིན་ན་གང་ཟག་གི་གདགས་གཞི་ཕུང་པོ་བདེན་མེད་དུ་རྟོགས་པའི་་་་་
གང་ཟག་ཡིན་དགོས། གང་ཟག་བདེན་མེད་དུ་རྟོགས་པའི་གང་ཟག་ཡིན་ན།
རྟགས་ཆོས་གང་ཟག་བདེན་མེད་དུ་རྟོགས་པའི་གང་ཟག་ཡིན་དགོས་པའི་་་་་
ཕྱིར་ཏེ། ཡང་ཁོ་ན་རེ། གང་ཟག་བདེན་མེད་དུ་རྟོགས་པ་ལ་ཆོས་ཀྱི་བདག་
མེད་རྟོགས་པ་སྔོན་དུ་འགྲོ་དགོས་པར་ཐལ། རྟེན་འབྲེལ་གྱི་རྟགས་ལས་གང་
ཟག་བདེན་མེད་དུ་རྟོགས་པ་ལ་ཆོས་ཀྱི་བདག་མེད་རྟོགས་པ་སྔོན་དུ་འགྲོ་་་་་
དགོས་པའི་ཕྱིར་ཏེ། རྟེན་འབྲེལ་གྱི་རྟགས་ཀྱིས་གང་ཟག་བདེན་མེད་དུ་སྒྲུབ་
པ་སྐབས་སུ་བབ་པའི་ཕྱིར་རྒོལ་ཡང་དག་དེས་ཆོས་ཀྱི་བདག་མེད་རྟོགས་པ་
པའི་ཕྱིར་ཏེ། དེས་རང་གི་གཞལ་བྱར་གྱུར་པའི་ཆོས་ཀྱི་བདག་མེད་རྟོགས་
པའི་ཕྱིར། དེར་ཐལ། དེས་རྟེན་འབྲེལ་བདེན་སྟོང་དུ་རྟོགས་པ་གང་ཞིག །དེ་
ཆོས་ཀྱི་བདག་མེད་ཕྲ་མོ་ཡིན་པའི་ཕྱིར། མ་གྲུབ་ན། ལམ་རིམ་ལས་ཐོག་
མར། འཇིག་རྟེན་ན་བརྫུན་པར་གྲགས་པའི་དཔེ་འདི་རྣམས་རང་བཞིན་མེད་
པར་རྟོགས་སུ་བཅུག་ནས། དེ་ནས་འཇིག་རྟེན་ན་རྫུན་པར་མ་གྲགས་པའི་
ཆོས་གཞན་རྣམས་རིམ་གྱི་རང་བཞིན་མེད་པར་རྟོགས་པ་སྐྱེད་དགོས་ཤིང་།
འདི་གཉིས་ལ་སྔ་ཕྱི་རིམ་པ་དགོས་པས་ཆོས་གཅིག་གི་སྟོང་ཉིད་རྟོགས་པ་ན་་
གཞན་ཐམས་ཅད་ཀྱི་སྟོང་ཉིད་རྟོགས་དགོས་པ་མ་ཡིན་གྱིས། གཞན་བདེན་
པར་ཡོད་མེད་བློ་ཁ་ཕྱོགས་པ་ན་རྟོགས་པའི་དོན་ནོ། །ཞེས་གསུངས་པ་མི་
འཐད་པར་ཐལ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པ་
སྐབས་སུ་བབ་པའི་ཕྱིར་རྒོལ་ཡང་དག་དེས་གཟུགས་( ༡༡ ༨ན) བརྙན་བདེན་་་
མེད་དུ་མ་རྟོགས་པའི་ཕྱིར། ཁོ་ན་རེ། ཊིཀ་ཆེན་ལས། སྐབས་འདིར་གཟུགས་
བརྙན་སོགས་དཔེར་བཀོད་པ་ནི། འཇིག་རྟེན་པའི་གྲུབ་ཟིན་དཔེར་བཀོད་པ་
ཡིན་གྱི། དབུ་མའི་རྫུན་པར་བཞག་པ་གྲུབ་ཟིན་གཅིག་དཔེར་བཀོད་པ་ནི་མ་
• 259 .



པཎ་ཆེན་བདེ་ལེགས་ཉི་མས་མཛད།
ཡིན་ནོ། །ཞེས་གསུངས་པ་མི་འཐད་པར་ཐལ། རྟེན་འབྲེལ་གྱི་རྟགས་ཀྱིས་དེ་
སྒྲུབ་ཀྱི་ཕྱིར་རྒོལ་ཡང་དག་དེས་གཟུགས་བརྙན་བདེན་མེད་དུ་ཚད་མས་ངེས་
པའི་ཕྱིར། ཟེར་ན་མ་ཁྱབ། ཁོ་ན་རེ། རྟེན་འབྲེལ་གྱི་རྟགས་ཀྱིས་དེ་སྒྲུབ་ཀྱི་
ཕྱིར་རྒོལ་ཡང་དག་ཡིན་ན། རང་ཉིད་དང་དེ་འདྲའི་སྔ་རྒོལ་ཡང་དག་གཞིས་
ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་གཅིག་ཡོད་དགོས་པར་ཐལ། དེ་
གང་རུང་ཡིན་ན་ཐལ་འགྱུར་བ་ཡིན་དགོས་པ་གང་ཞིག །ཐལ་འགྱུར་བ་ནང་
ཕན་ཚུན་རྟགས་བཀོད་པའི་ཚེ་ཆོས་ཅན་ཚད་མས་གྲུབ་ཚུལ་མཐུན་སྣང་་་་་
གཅིག་ཡོད་པའི་ཕྱིར། འདོད་ན། དེ་འདྲའི་ཕྱིར་རྒོལ་ཡང་དག་དང་། དེ་
འདྲའི་སྔ་རྒོལ་ཡང་དག་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་་་་
བ་གཅིག་མེད་པར་བཤད་པ་མི་འཐད་པར་ཐལ་ལོ། །འདོད་པའི་ཕྱིར། ཟེར་
ན་མ་ཁྱབ། གཞན་ཡང་། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་
སྒྲུབ་པ་སྐབས་སུ་བབ་པའི་ཕྱི་རྒོལ་ཡང་དག་ཡིན་ན། དབུ་མ་ཐལ་འགྱུར་བ་
ཡིན་དགོས་པར་ཐལ། དེ་ཡིན་ན་རྟེན་འབྲེལ་ལ་རང་བཞིན་མེད་པའི་ཁྱབ་པ་
ཁས་ལེན་པའི་གྲུབ་མཐའ་སྨྲ་བའི་གང་ཟག་ཡིན་དགོས་པའི་ཕྱིར། དེ་ཡིན་ན་
རྟེན་འབྲེལ་གྱི་རྟགས་ཀྱིས་མྱུ་གུ་རང་བཞིན་མེད་པར་སྒྲུབ་པའི་ཚུལ་གསུམ་་་
ཁས་ལེན་པའི་གྲུབ་མཐའ་སྨྲ་བའི་གང་ཟག་ཡིན་དགོས་པའི་ཕྱིར་ཏེ། རྟེན་
འབྲེལ་མྱུ་གུ་རང་བཞིན་མེད་པར་སྒྲུབ་པའི་གཞན་གྲགས་ཀྱི་རྟགས་ཡང་དག་
ཡིན་པ་ལ་རྒྱུ་མཚན་ཡོད་པའི་ཕྱིར། ལེགས་ལྡན་འབྱེད་རང་ཉིད་ཀྱིས་བདག་
སྐྱེ་འགོག་པའི་རིགས་པ་ལ་སྐྱོན་ཆགས་པར་བསྟན་པའི་སྐབས་སུ་དོགས་པ་་་
དཔྱད་པ་ལ། ཁ་ཅིག་ན་རེ། རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་
རྟགས་ཡང་དག་ཡིན་ན། རང་ཉིད་ཀྱི་རྟགས་ཀྱིས་དེ་དག་གི་ཤེས་འདོད་ཆོས་
ཅན་སྐྱོན་མེད་ཡོད་པས་ཁྱབ་ཟེར་ན། མ་སྐྱེས་པ་ཆོས་ཅན་ཁྱོད་ཀྱི་རྟགས་ཀྱིས་
མུ་སྟེགས་པའི་( ༡༡ ༨ བ） གདགས་པ་ལྟར་གྱི་བདག་དེ་ཁོ་ན་ཉིད་དུ་མེད་པར་་་
: 260 ，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྒྲུབ་པའི་ཤེས་འདོད་ཆོས་ཅན་སྐྱོན་མེད་ཡོད་པར་ཐལ། ཁྱོད་དེ་སྒྲུབ་ཀྱི་
རྟགས་ཡང་དག་ཡིན་པའི་ཕྱིར། མ་གྲུབ་ན། དེར་ཐལ། འཇུག་པ་ལས། རང་
གྲགས་མ་སྐྱེས་གཏན་ཚིགས་ཀྱིས་གནོད་པས། །དེའི་ཕྱིར་དེ་ཁྱད་ཀུན་ཀྱང་
ཡོད་མ་ཡིན། །ཞེས་པའི་ལུང་དོན་གྲུབ་པའི་ཕྱིར། འདོད་ན། མུ་སྟེགས་པས་
བཏགས་པ་ལྟར་གྱི་བདག་ཡོད་པར་ཐལ། འདོད་པའི་ཕྱིར། གཞན་ཡང༌།
ཊིཀ་ཆེན་ལས། རྟགས་དེ་སྨྲ་བའི་དོན་བཀག་ཀྱང་སྐྱོན་དུ་མི་འགྱུར་བ་ནི།
རྟགས་དང་ཆོས་གཉིས་ཀ་རྣམ་དཔྱད་ཙམ་མ་ཡིན་པའི་གནད་ཀྱིས་ཡིན་ནོ། །
ཞེས་གསུངས་པ་མི་འཐད་པར་ཐལ། མ་སྐྱེས་པའི་རྟགས་ཀྱི་མུ་སྟེགས་པས་
བཏགས་པ་ལྟར་གྱི་བདག་དེ་ཁོ་ན་ཉིད་དུ་མེད་པར་སྒྲུབ་པའི་ཤེས་འདོད་་་་
ཆོས་ཅན་སྐྱོན་མེད་མེད་ན། མ་སྐྱེས་པ་དེ་དེ་སྒྲུབ་ཀྱི་རྟགས་ཡང་དག་མ་ཡིན་
པས་ཁྱབ་པའི་ཕྱིར། ཁོ་ན་རེ། ཚིགས་གསལ་ལས། གལ་ཏེ་ཀུན་རྫོབ་ཏུ་
སྐྱེ་བ་དགག་པར་འདོད་ནས་ཁྱད་པར་དེ་ལྟར་འགོད་པར་འདོད་ན་ནི། རང་
ལ་གཞི་མ་གྲུབ་ཀྱི་ཕྱོགས་ཀྱི་ཉེས་པར་འགྱུར་བའམ། གཞི་མ་གྲུབ་ཀྱི་གཏན་
ཚིགས་ཀྱི་སྐྱོན་དུ་འགྱུར་བའི་ཕྱིར། རང་གི་དོན་དམ་པར་མིག་སོགས་སྐྱེ་
མཆེད་རྣམས་ཁས་བླངས་པ་མེད་པའི་ཕྱིར། ཞེས་དོན་དམ་པར་མིག་སོགས་
རྣམས་ཆོས་ཅན། བདག་ལས་མི་སྐྱེ་དེ་ཡོད་པའི་ཕྱིར། ཞེས་དོན་དམ་གྱི་ཁྱད་
པར་རྩོད་གཞི་ཆོས་ཅན་ལ་སྦྱོར་ན། སྔ་རྒོལ་དབུ་མ་པ་ལ་ལྟོས་ཏེ། ཆོས་ཅན་མ་
གྲུབ་པའི་སྐྱོན་དུ་འགྱུར་རོ། །ཞེས་གནོད་བྱེད་བསྟན་པ་མི་འཐད་པར་ཐལ།
རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་ན། རང་ཉིད་
ཀྱི་རྟགས་ཀྱི་དེ་སྒྲུབ་ཀྱི་རྩོད་གཞི་ཆོས་ཅན་སྔ་རྒོལ་གྱིས་ཁས་ལེན་པས་མ་ཁྱབ་
པའི་ཕྱིར། ཟེར་ན་མ་ཁྱབ་སྟེ། རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་སྒྲུབ་
པའི་རྟགས་ཡང་དག་དང་རང་ཉིད་དེ་སྒྲུབ་ཀྱི་གཞན་དོན་སྐབས་ཀྱི་འགལ་་་
དམིགས་ཀྱི་རྟགས་ཡང་དག་གང་རུང་ཡིན་ན། རང་ཉིད་ཀྱི་རྟགས་ཀྱི་དེ་སྒྲུབ་
26 1 .



པཎ་ཆེན་བདེ་ལེགས་ཉི་མས་མཛད། །
ཀྱི་རྩོད་གཞི་ཆོས་ཅན་སྔ་རྒོལ་གྱིས་ཁས་ལེན་པའི་ཁྱབ་པ་ལུང་དེའི་དོན་ཡིན་་
པའི་ཕྱིར། ཕྱིན་ཅི་ལོག་པ་དང༌། ཕྱིན་ཅི་ལོག་མ་ཡིན་པ་ནི་ཐ་དད་པ་ཡིན་ནོ། །
ཞེས་པའི་དོན་ལ། ཁ་ཅིག་( ༡༡༩ན）ན་རེ། འཁྲུལ་ཤེས་ཀྱི་རྙེད་དོན་དང་མ་
འཁྲུལ་པའི་ཤེས་པའི་རྙེད་དོན་འགལ་བ་ལུང་དེའི་དོན་ཡིན་ཟེར་ན། ཐེག་
ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། འཁྲུལ་ཤེས་ཀྱི་རྙེད་དོན་མ་
ཡིན་པར་ཐལ། མ་འཁྲུལ་བའི་ཤེས་པའི་རྙེད་དོན་ཡིན་པའི་ཕྱིར། དེར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་ཏེ།
དེའི་གཞལ་བྱ་ཡིན་པའི་ཕྱིར། དེ་དེར་ཐལ། དེ་དེ་ལ་ཚད་མ་ཡིན་པའི་ཕྱིར།
དེ་དེའི་སྣང་བ་ལ་ཚད་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་རང་
གི་སྣང་བ་ལ་ཚད་མ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། རྩ་ངར་
འདོད་ན། འཁྲུལ་ཤེས་ཀྱི་རྙེད་དོན་ཡིན་པར་ཐལ། ཀུན་རྫོབ་བདེན་པ་ཡི་ན་
པའི་ཕྱིར། གཞན་ཡང་། བདེན་མེད་ཆོས་ཅན། དེར་ཐལ་དེའི་ཕྱིར། དེར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར། རྩ་
བར་འདོད་མི་ནུས་ཏེ། འཁྲུལ་ཤེས་ཀྱི་རྙེད་དོན་ཡིན་པའི་ཕྱིར་ཏེ། བདེན་མེད་
རྟོགས་པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར། ཁོ་ན་རེ། དྲང་
ངེས་རྣམ་འབྱེད་ལས། རིགས་ཤེས་རྗེས་དཔག་འཁྲུལ་ཤེས་ཡིན་ཀྱང་དེའི་རྙེད་
པ་འཁྲུལ་ཤེས་ཀྱི་རྙེད་པ་མ་ཡིན་པ་མི་འགལ་བ་བཞིན་ནོ། །ཞེས་གསུངས་པ་
མི་འཐད་པར་ཐལ། རིགས་ཤེས་རྗེས་དཔག་འཁྲུལ་ཤེས་ཡིན་པ་གང་ཞིག །
དེའི་རྙེད་དོན་ཡིན་ན་འཁྲུལ་ཤེས་ཀྱི་རྙེད་དོན་ཡིན་དགོས་པའི་ཕྱིར། ཟེར་ན་
མ་ཁྱབ་སྟེ། རིགས་ཤེས་རྗེས་དཔག་འཁྲུལ་ཤེས་ཡིན་ཀྱང་། དེ་རིགས་ཤེས་རྗེས་
དཔག་ཏུ་སོང་བའི་རྙེད་དོན་ཡིན་ན། དེ་འཁྲུལ་ཤེས་སུ་སོང་བའི་རྙེད་དོན་མ་
ཡིན་དགོས་པ་ལུང་དེའི་དོན་ཡིན་ནོ། །དཔེ་ལ་ཡང་འདྲ་བ་ཡོད་པ་མ་ཡིན་ནོ།།
ཞེས་པའི་དོན་ལ། ཁ་ཅིག་ན་རེ། སངས་རྒྱས་པས་བྱེ་བྲག་པའི་ངོར་སྒྲ་མི་་
• 262 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རྟག་པར་སྒྲུབ་པ་དེའི་ཚེ་ན། རྟག་མི་རྟག་གང་གིས་ཀྱང་ཁྱད་པར་དུ་མ་བྱས་
པར། སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་
དུ་འཛིན་པ་དང་། སློབ་དཔོན་ལེགས་ལྡན་འབྱེད་ཀྱིས་གྲངས་ཅན་གྱི་ངོར་
མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་པའི་ཚེ་ན། བདེན་རྫུན་
གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་་་་་
སྣང་དུ་གྲུབ་( ༡ ༡༩ བ)པའི་མིག་སོགས་ཆོས་ཅན་དུ་འཛིན་པ་འདྲ་བ་མ་ཡིན་་་
ཏེ། སངས་རྒྱས་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་དེའི་ཚེ་ན། རྟག་
མི་རྟག་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་་་་
མཐུན་སྣང་དུ་གྲུབ་པའི་སྒྲ་ཙམ་ཆོས་ཅན་དུ་འཛིན་རིགས། སློབ་དཔོན་་་་
ལེགས་ལྡན་འབྱེད་ཀྱིས་དེ་ལྟར་མི་རིགས་པའི་ཕྱིར་ཟེར་ན། ཐལ་འགྱུར་བས་
བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ། རྟག་མི་རྟག་གང་གིས་ཀྱང་
ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀའི་མཐུན་སྣང་དུ་གྲུབ་པའི་་
སྒྲ་ཙམ་ཆོས་ཅན་དུ་འཛིན་རིགས་པར་ཐལ། སངས་རྒྱས་པས་དེ་ལྟར་འཛིན་
རིགས་པ་གང་ཞིག །སངས་རྒྱས་པ་དེ་དབུ་མ་ཐལ་འགྱུར་བ་ཡིན་པའི་ཕྱིར་
ཏེ། སངས་རྒྱས་འཕགས་པ་དབུ་མ་ཐལ་འགྱུར་བ་ཡིན་པའི་ཕྱིར། འདོད་ན།
ཐལ་འགྱུར་པ་དང་བྱེ་བྲག་པ་གཉིས་ལ་སྒྲ་ཚད་མས་གྲུབ་ཚུལ་མཐུན་སྣང་བ་་
གཅིག་ཡོད་པར་ཐལ། འདོད་པའི་ཕྱིར། འདོད་ན། ཐལ་འགྱུར་པས་བྱེ་བྲག་
པའི་ངོར་རང་རྒྱུད་ཀྱི་རྟགས་གཅིག་འགོད་རིགས་པར་ཐལ་ལོ། །ཁོ་ན་རེ།
དབུ་སེམས་གཉིས་ལ་གཟུགས་ཚད་མས་གྲུབ་ཚུལ་མཐུན་སྣང་བ་གཅིག་མེད་་
དེ། སེམས་ཙམ་པས་གཟུགས་ལ་ཚད་མ་ཡིན་ན། གཟུགས་རང་གི་མཚན་ཉིད་
ཀྱིས་གྲུབ་པ་ལ་ཚད་མ་ཡིན་དགོས། ཐལ་འགྱུར་བས་གཟུགས་ལ་ཚད་མ་ཡིན་
ན། གཟུགས་རང་གི་མཚན་ཉིད་ཀྱིས་མ་གྲུབ་པ་ལ་ཚད་མ་ཡིན་དགོས་པར་
འདོད་པའི་ཕྱིར་ཟེར་ན། སེམས་ཙམ་པའི་ལུགས་གཞིར་བཞག་ལ། གཟུགས་
• 263 •



པཎ་ཆེན་བདེ་ལེགས་ཉི་མས་མཛད།
འཛིན་དབང་པོའི་མངོན་སུམ་ཆོས་ཅན། གཟུགས་རང་གི་མཚན་ཉིད་ཀྱིས་
གྲུབ་པ་ལ་ཚད་མ་ཡིན་པར་ཐལ། གཟུགས་ལ་ཚད་མ་ཡིན་པའི་ཕྱིར། འདོད་
ན། གཟུགས་རང་མཚན་ཡིན་པ་ལ་ཚད་མ་ཡིན་པར་ཐལ། འདོད་པའི་ཕྱིར།
འདོད་ན། གཟུགས་འཛིན་དབང་པོའི་མངོན་སུམ་གྱི་རྗེས་སུ་གཟུགས་རང་
མཚན་དུ་སྒྲུབ་པའི་རྟགས་དང་རྗེས་དཔག་འཇུག་པ་ལ་དགོས་པ་མེད་པར་་་་་
ཐལ། འདོད་པའི་ཕྱིར། ཁོ་ན་རེ། གཟུགས་འཛིན་དབང་པོའི་མངོན་སུམ་ཆོས་
ཅན། ཁྱོད་གཟུགས་རང་གི་མཚན་ཉིད་ཀྱིས་གྲུབ་པ་ལ་ཚད་མ་ཡིན་པར་ཐལ།
ཁྱོད་ལ་གཟུགས་རང་གི་མཚན་( ༡ ༢༠ ན)ཉིད་ཀྱིས་གྲུབ་པར་སྣང་བ་གང་ཞིག །
ཁྱོད་རང་ལ་སྣང་བ་སྣང་བ་ལྟར་དུ་གྲུབ་པ་ལ་ཚད་མ་ཡིན་པའི་ཕྱིར་ཏེ། ཁྱོད་
རྟོག་མེད་ཀྱི་ཚད་མ་ཡིན་པའི་ཕྱིར། ཁྱབ་སྟེ། རྟོག་པ་ཚད་མ་ཡིན་ན། རང ལ་
ཞེན་པ་ཞེན་པ་ལྟར་དུ་གྲུབ་པ་ལ་ཚད་མ་ཡིན་དགོས་པའི་ཕྱིར། ཟེར་ན། དེ་
ཆོས་ཅན། ཁྱོད་གཟུགས་མི་རྟག་པ་ལ་ཚད་མ་ཡིན་པར་ཐལ། ཁྱོད་ལ་གཟུགས་
མི་རྟག་པར་སྣང་བ་གང་ཞིག །ཁྱོད་རང་ལ་སྣང་བ་སྣང་བ་ལྟར་དུ་གྲུབ་པ་ལ་
ཚད་མ་ཡིན་པའི་ཕྱིར། རྟགས་ཁྱབ་ཁས། འདོད་ན། དེས་གཟུགས་མི་རྟག་
པར་རྟོགས་པར་ཐལ། འདོད་པའི་ཕྱིར། ཁོ་ན་རེ། དྲང་ངེས་རྣམ་འབྱེད་ལས།
ཡོད་པ་གང་ཡིན་རང་གི་ངོ་བོས་ཡོད་པར་འདོད་པའི་ལུགས་ལ་རང་མཚན་
སྣང་བ་ལ་ལྟོས་ཏེ། འཁྲུལ་བར་སོང་ན་དེས་རང་གི་གཞལ་བྱ་རྙེད་པར་འཇོག་
མི་ནུས་པས། རྟོག་པ་དང་རྟོག་མེད་ཀྱི་ཚད་མ་གང་ཡིན་ཀྱང་། ཚད་མར་སོང་
བ་སྣང་ཡུལ་དང་། ཞེན་ཡུལ་རང་མཚན་ལ་མ་འཁྲུལ་བ་དགོས་སོ། །ཞེས་
གསུངས་པ་མི་འཐད་པར་ཐལ། གཟུགས་འཛིན་དབང་པོའི་མངོན་སུམ་དེ་
གཟུགས་རང་གི་མཚན་ཉིད་ཀྱིས་གྲུབ་པ་ལ་ཚད་མ་མ་ཡིན་ཞིང་། སྒྲ་མི་རྟག་
པར་རྟོགས་པའི་རྗེས་དཔག་དེ་སྒྲ་མི་རྟག་པ་རང་གི་མཚན་ཉིད་ཀྱིས་གྲུབ་པ་
ལ་ཚད་མ་མ་ཡིན་པའི་ཕྱིར། ཟེར་ན་མ་ཁྱབ་སྟེ། ཡོད་ན་རང་གི་མཚན་ཉིད་
: 26.4.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཀྱིས་ཡོད་པས་ཁྱབ་པར་འདོད་པའི་མདོ་སྡེ་པའི་ལུགས་ལ་ཡུལ་དེ་ལ་ཚད་མ་་
ཡིན་ན། རང་ངོས་ནས་གྲུབ་པའི་ཡུལ་དེ་ལ་ཚད་མ་ཡིན་དགོས་པ་ལུང་དེའི་
དོན་ཡིན་པས་ན། གཟུགས་འཛིན་དབང་པོའི་མངོན་སུམ་དེ་རང་གི་མཚན་
ཉིད་ཀྱིས་གྲུབ་པའི་གཟུགས་ལ་མ་འཁྲུལ་བའི་ཚད་མ་ཡིན་པ་དང༌། སྒྲ་མི་
རྟོག་རྟོགས་པའི་རྗེས་དཔག་དེ་རང་གི་མཚན་ཉིད་ཀྱིས་གྲུབ་པའི་སྒྲ་མི་རྟག་་་
པ་ལ་ཚད་མ་ཡིན་པ་ལུང་དེའི་དོན་ཡིན་པའི་ཕྱིར། ཁོ་ན་རེ། དབང་པོའི་
མངོན་སུམ་དེ་གཟུགས་ལ་མ་འཁྲུལ་བར་ཐལ། ལུང་དོན་དེ་འཐད་པའི་ཕྱིར།
འདོད་མི་ནུས་ཏེ། དེ་གཟུགས་ལ་འཁྲུལ་པ་ཡིན་པའི་ཕྱིར་ཏེ། དེ་ལ་གཟུགས་
ཕྱི་རོལ་དོན་དུ་སྣང་བ་གང་ཞིག །གཟུགས་ཕྱི་རོལ་གྱི་དོན་མ་ཡིན་པའི་ཕྱིར་
ཟེར་ན་མ་ཁྱབ། སྒྲ་མི་རྟག་རྟོགས་( ༡ ༢༠ བ）ཀྱི་རྗེས་དཔག་དེ་སྒྲ་མི་རྟག་པ་ལ་
འཁྲུལ་བར་ཐལ། དེ་ལ་སྒྲ་མི་རྟག་པ་དང་སྒྲ་མི་རྟག་པའི་དོན་སྤྱི་གཉིས་
གཅིག་ཏུ་སྣང་བ་གང་ཞིག །སྒྲ་མི་རྟག་པ་དེ་དེའི་དོན་སྤྱི་དང་གཅིག་མ་ཡིན་
པའི་ཕྱིར། ཁྱབ་པ་ཁས། འདོད་ན། དེ་རང་གི་ཞེན་ཡུལ་ལ་འཁྲུལ་བར་ཐལ།
འདོད་པའི་ཕྱིར། འདོད་ན། དེ་ཆོས་ཅན། མ་ཡིན་པར་ཐལ། རང་གི་ཞེན་ཡུལ་
ལ་མ་འཁྲུལ་བའི་རིགས་པ་ཡིན་པའི་ཕྱིར། ཐལ་འགྱུར་པའི་ལུགས་ལ་ཡང་
གཟུགས་འཛིན་དབང་པོའི་མངོན་སུམ་ཆོས་ཅན། གཟུགས་རང་གི་མཚན་
ཉིད་ཀྱིས་མ་གྲུབ་པ་ལ་ཚད་མ་ཡིན་པར་ཐལ། གཟུགས་ལ་ཚད་མ་ཡིན་པའི་
ཕྱིར། ཁྱབ་པ་ཁས། འདོད་ན། གཟུགས་ཀྱི་དེ་ཁོ་ན་ཉིད་ལ་ཚད་མ་ཡིན་པར་
ཐལ། འདོད་པའི་ཕྱིར། འདོད་ན། ཏིང་འཛིན་རྒྱལ་པོ་ལས། མིག་དང་རྣ་བ་སྣ་
ཡང་ཚད་མ་མིན། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར།
ལེགས་ལྡན་འབྱེད་ཀྱིས་བདག་སྐྱེ་འགོག་པའི་འགྲེལ་པ་ལ་སྐྱོན་འཆགས་པ་་་་
བསྟན་པའི་སྐབས་སུ་མཐའ་དཔྱད་པ་ལ་ཁ་ཅིག་དེ་གཉིས་དཔེ་དོན་དུ་མི་་་་
མཚུངས་ཏེ། སངས་རྒྱས་པ་འོག་མས་བྱེ་བྲག་པའི་ངོར་སྒྲ་མི་རྟག་པར་སྒྲུབ་
LEE
• 265.



པཎ་ཆེན་བདེ་ལེགས་ཉི་མས་མཛད།
པའི་ཚེ། ཐ་སྙད་ལ་དཔྱོད་པའི་སྐབས་ཡིན་པས་རྒོལ་ཕྱི་རྒོལ་གཉིས་ཀ་ལ་
མཐུན་སྣང་དུ་གྲུབ་པའི་ཆོས་ཅན་ཡོད། སློབ་དཔོན་ལེགས་ལྡན་འབྱེད་ཀྱིས་
གྲངས་ཅན་གྱི་ངོར་མིག་སོགས་དོན་དམ་པར་བདག་ལས་མི་སྐྱེ་བར་སྒྲུབ་་་་་་
པའི་ཚེ། དོན་དམ་ལ་དཔྱོད་པའི་སྐབས་ཡིན་པས་རྒོལ་ཕྱི་རྒོལ་གཉིས་ཀ་ལ་
མཐུན་སྣང་དུ་གྲུབ་པའི་ཆོས་ཅན་མེད་པའི་ཕྱིར་ཞེས་ཟེར་ན། འོ་ན། ཐལ་
འགྱུར་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ་ཐལ་འགྱུར་བ་དང་་
བྱེ་བྲག་པ་གཉིས་ལ་སྒྲ་ཚད་མས་གྲུབ་ཚུལ་མཐུན་སྣང་བ་གཅིག་ཡོད་པར་་་་་
ཐལ། དེ་ཐ་སྙད་ལ་དཔྱོད་པའི་སྐབས་ཡིན་པའི་ཕྱིར། འདོད་ན། ཐལ་འགྱུར་
བ་དང་དངོས་སྨྲ་བ་གཉིས་ལ་སྒྲ་ཚད་མས་གྲུབ་ཚུལ་མཐུན་སྣང་བ་གཅིག་
ཡོད་པར་ཐལ། འདོད་པའི་ཕྱིར། འདོད་ན། དངོས། གཞན་ཡང་། མིག་སོགས་
དོན་དམ་པར་བདག་ལས་མི་སྐྱེ་བ་དེ་དོན་དམ་པ་ཡིན་པར་ཐལ། དམ་བཅའ་
ཕྱི་མ་འཐད་པའི་ཕྱིར། འདོད་ན། དེ་ཆོས་ཅན། ཁྱོད་དོན་དམ་བདེན་པ་མ་
ཡིན་པར་ཐལ། （ ༡ ༢ ༡ ན）མདོ་སྡེ་པ་དེ་ཁྱོད་ཚད་མས་ངེས་པའི་གང་ཟག་ཡིན་
པའི་ཕྱིར་ཏེ། མིག་སོགས་བདག་ལས་སྐྱེ་མི་སྐྱེ་དཔྱོད་པ་དེ་དོན་དམ་ལ་་་་
དཔྱོད་པའི་སྐབས་ཡིན་པའི་ཕྱིར། མིག་སོགས་མཐའ་བཞི་གང་རུང་ལས་སྐྱེ་
མི་སྐྱེ་དཔྱོད་པ་དེ་དོན་དམ་ལ་དཔྱོད་པའི་སྐབས་ཡིན་པའི་ཕྱིར་ཏེ། དེ་མིག་
སོགས་ཀྱི་གནས་ལུགས་ལ་དཔྱོད་པའི་སྐབས་ཡིན་པའི་ཕྱིར་ཏེ། ཐལ་འགྱུར་
པའི་ལུགས་ལ་མིག་སོགས་མཐའ་བཞི་གང་རུང་ལས་སྐྱེ་མི་སྐྱེ་དཔྱོད་པ་ནས་་་
བཟུངས་ཏེ་མིག་སོགས་ཀྱི་གནས་ལུགས་ལ་དཔྱོད་པར་སོང་ཞིང་། རང་རྒྱུང་
པའི་ལུགས་ལ་དེ་ལྟར་མ་སོང་བའི་ཁྱད་པར་འཐད་པའི་ཕྱིར། མཁས་པ་ཁ་
ཅིག་སློབ་དཔོན་ལེགས་ལྡན་འབྱེད་ཀྱིས་རང་ཉིད་དང་གྲངས་ཅན་གཉིས་ལ་་
ཆོས་ཅན་མཐུན་སྣང་བ་མེད་པར་བྱས་ནས་རྟགས་ཡང་དག་འགོད་མི་རིགས་
པ་མ་ཡིན་ཏེ། དེ་གཉིས་ལ་ཆོས་ཅན་མཐུན་སྣང་བ་མེད་པ་མ་ཡིན་པའི་ཕྱིར་
· 266 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་པའི་ཕྱིར་ཏེ། སློབ་
དཔོན་ལེགས་ལྡན་འབྱེད་ཀྱི་ལུགས་ལ་མྱུ་གུ་ལ་ཚད་མ་ཡིན་ན། རང་གི་མཚན་
ཉིད་ཀྱིས་གྲུབ་པའི་མྱུ་གུ་ལ་ཚད་མ་ཡིན་དགོས། གྲངས་ཅན་གྱི་ལུགས་ལ་ཡང་
དེ་ལྟར་དགོས་པའི་ཕྱིར། གཞན་ཡང་། དེ་གཉིས་ལ་མྱུ་གུ་ཚད་མས་གྲུབ་ཚུལ་
མཐུན་སྣང་བ་ཡོད་དེ། སློབ་དཔོན་ལེགས་ལྡན་འབྱེད་ཀྱི་ལུགས་ལ་མྱུ་གུ་ལ་
ཚད་མ་ཡིན་ན། མྱུ་གུ་ལ་མ་འཁྲུལ་པའི་ཚད་མ་ཡིན་དགོས། གྲངས་ཅན་གྱི་
ལུགས་ལ་ཡང་དེ་ལྟར་དགོས་པའི་ཕྱིར། གཞན་ཡང་། དེ་གཉིས་ལ་མྱུ་གུ་ཚད་
མས་གྲུབ་ཚུལ་མཐུན་སྣང་བ་ཡོད་དེ། སློབ་དཔོན་ལེགས་ལྡན་དང་། དངོས་
སྨྲ་བ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་པའི་ཕྱིར། སློབ་
དཔོན་ལེགས་ལྡན་འབྱེད་དང་ཐལ་འགྱུར་བ་གཉིས་ལ་མྱུ་གུ་ཚད་མས་གྲུབ་་་
ཚུལ་མཐུན་སྣང་བ་མེད་དེ། དེ་དང་སློབ་དཔོན་སངས་རྒྱས་བསྐྱངས་གཉིས་
ལ་མྱུ་གུ་ཚད་མས་གྲུབ་ཚུལ་མཐུན་སྣང་བ་མེད་པའི་ཕྱིར་ཏེ། སློབ་དཔོན་
ལེགས་ལྡན་འབྱེད་ཀྱི་ལུགས་ལ་མྱུ་གུ་ལ་ཚད་མ་ཡིན་ན། རང་གི་མཚན་ཉིད་
ཀྱིས་གྲུབ་པའི་མྱུ་གུ་ལ་ཚད་མ་ཡིན་དགོས། སློབ་དཔོན་སངས་རྒྱས་བསྐྱངས་
ཀྱི་ལུགས་( ༡ ༢ ༡ བ）ལ་མྱུ་གུ་ལ་ཚད་མ་ཡིན་ན། རང་གི་མཚན་ཉིད་ཀྱིས་མ་
གྲུབ་པའི་མྱུ་གུ་ལ་ཚད་མ་ཡིན་དགོས་པའི་ཕྱིར། ཞེས་གསུངས། ཁ་ཅིག་སྐབས་
འདིར་ཆོས་ཅན་མཐུན་སྣང་བ་མེད་པར་བཤད་པ་རང་རྒྱུད་ཀྱི་རྟགས་ཡང་་་་་
དག་ལ་ཆོས་ཅན་མཐུན་སྣང་བ་མེད་པར་བཤད་པ་ཡིན་གྱི། སྤྱིར་ཆོས་ཅན་
མཐུན་སྣང་བ་མེད་པ་མ་ཡིན་ཏེ། རྟགས་ཡང་དག་ཡིན་ན་རང་གི་རྟེན་ཤེས་
འདོད་ཆོས་ཅན་དེ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པས་ཁྱབ་་་་་
པའི་ཕྱིར་ཏེ། རྣམ་འགྲེལ་ལས། བཅད་པ་ཉིད་ཀྱི་སྐབས་ཀྱི་ནི། །རབ་གྲགས་
རྟེན་གྱི་གྲུབ་འགྱུར་ཏེ། །རང་འདོད་རྟགས་པའི་ཁྱད་པར་གྱིས། །དངོས་པོ་
རྣམས་ཚོར་མེད་ཕྱིར་རོ། །ཞེས་གསུངས་པའི་ཕྱིར། དེ་སྒྲུབ་ཀྱི་རྟགས་ཡང་
:267 .



པཎ་ཆེན་བདེ་ལེགས་ཉི་མས་མཛད།
དག་ཡིན་ན། རང་ཉིད་རྟགས་ཀྱི་དེ་སྒྲུབ་ཀྱི་ཤེས་འདོད་ཆོས་ཅན་རྒོལ་ཕྱི་རྒོལ་
གཉིས་ཀ་ལ་མཐུན་སྣང་དུ་གྲུབ་པས་ཁྱབ་པར་ཐལ། རྟགས་ཡང་དག་ཡིན་
ན་རང་གི་རྟེན་ཤེས་འདོད་ཆོས་ཅན་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་་
གྲུབ་པས་ཁྱབ་པའི་ཕྱིར། འདོད་ན། མུ་སྟེགས་པས་བཏགས་པ་ལྟར་གྱི་བདག་
ཆོས་ཅན། མ་སྐྱེས་པའི་རྟགས་ཀྱིས་མུ་སྟེགས་པས་བཏགས་པ་ལྟར་གྱི་བདག་
དེ་ཁོ་ན་ཉིད་དུ་མེད་པར་སྒྲུབ་པའི་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་་་
གྲུབ་པར་ཐལ། དེ་སྒྲུབ་ཀྱི་ཤེས་འདོད་ཆོས་ཅན་ཡིན་པའི་ཕྱིར། མ་སྐྱེས་པ་དེ་
སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། མོ་གཤམ་བུ་ལྟར་སྐྱེ་བ་དང་བྲལ་
ཕྱིར། །དེ་ལྟར་གྱུར་པའི་བདག་ནི་ཡོད་མིན་ཞིང༌། །ཞེས་པའི་ལུང་དོན་གྲུབ་
པའི་ཕྱིར། ཁ་ཅིག །དབུ་སེམས་གཉིས་ལ་ཆོས་ཅན་མཐུན་སྣང་བ་ཡོད་དེ། དེ་
གཉིས་ལ་ཆོས་ཅན་ཐུན་མོང་བ་ཡོད་པའི་ཕྱིར་ཏེ། དེ་གཉིས་ལ་སྐྱབས་གནས་
ཐུན་མོང་བ་ཡོད་པའི་ཕྱིར། ཟེར་ན་མ་ཁྱབ། གཞན་ཡང་། དེ་གཉིས་ལ་ཆོས་
ཅན་ཐུན་མོང་བ་ཡོད་དེ། མྱུ་གུ་དེ་གཉིས་ཀའི་ལུགས་ལ་ཆོས་ཅན་ཐུན་མོང་
བ་ཡིན་པའི་ཕྱིར། དེས་ན་དེ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་
སྣང་མེད་ཀྱི། དེ་གཉིས་ལ་ཆོས་ཅན་ཐུན་མོང་བ་ཡོད་ཅེས་ཟེར། ལུགས་སྔ་
མ་ལ་དོགས་སློང་བྱས་ན། ཐལ་རང་གཉིས་ལ་ཆོས་ཅན་ཚད་མས་གྲུབ་ཚུལ་
མཐུན་སྣང་བ་ཡོད་པར་ཐལ། དེ་གཉིས་ལ་མྱུ་གུ་ཚད་མས་གྲུབ་ཚུལ་མཐུན་
སྣང་( ༡ ༢ ༢ ན）བ་ཡོད་པའི་ཕྱིར་ཏེ། ཐལ་རང་གཉིས་ཀའི་ལུགས་ལ་མྱུ་གུ་ལ་
ཚད་མ་ཡིན་ན། མི་རྟག་པར་གྱུར་པའི་མྱུ་གུ་ལ་ཚད་མ་ཡིན་དགོས་པའི་ཕྱིར།
གཞན་ཡང་། ལེགས་ལྡན་འབྱེད་ཀྱི་ལུགས་ལ་མྱུ་གུ་ལ་ཚད་མ་ཡིན་ན། མྱུ་གུ་མི་
རྟག་པ་ལ་ཚད་མ་ཡིན་དགོས་པར་ཐལ། དེའི་ལུགས་ལ་དེ་ལ་ཚད་མ་ཡིན་ན་
དེ་རང་གི་མཚན་ཉིད་ཀྱིས་གྲུབ་པ་ལ་ཚད་མ་ཡིན་དགོས་པའི་ཕྱིར། རྟགས་
ཁས། འདོད་ན། ཐལ་འགྱུར་པའི་ལུགས་ལ་དེར་ཐལ། འདོད་པའི་ཕྱིར་
: 268.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདོད་ན། དེ་གཉིས་ལ་མྱུ་གུ་ཚད་མས་གྲུབ་ཚུལ་ཐུན་མོང་བ་ཡོད་པར་ཐལ།
འདོད་པ་གང་ཞིག །ལེགས་ལྡན་འབྱེད་ཀྱི་ལུགས་ལ་ཡང་དེ་ལྟར་དགོས་པའི་
ཕྱིར། རྟགས་གཉིས་ཀ་ཁས། ལུགས་ཕྱི་མ་ལ། དབུ་སེམས་གཉིས་ལ་ཆོས་ཅན་
ཚད་མས་གྲུབ་ཚུལ་མཐུན་སྣང་བ་ཡོད་པར་ཐལ། དེ་གཉིས་ལ་ཆོས་ཅན་ཚད་
མས་གྲུབ་པ་མཐུན་སྣང་བ་ཡོད་པའི་ཕྱིར་ཏེ། དེ་གཉིས་ལ་ཆོས་ཅན་ཚད་མས་
གྲུབ་པ་ཐུན་མོང་བ་ཡོད་པའི་ཕྱིར་ཏེ། དེ་གཉིས་ཀའི་ལུགས་ལ་མྱུ་གུ་ཚད་
མས་གྲུབ་པའི་ཆོས་ཅན་ཡིན་པའི་ཕྱིར་ཏེ། དེ་གཉིས་ཀའི་ལུགས་ལ་མྱུ་གུ་ཆོས་
ཅན་དུ་རུང་བའི་ཕྱིར་རོ། །བར་གྱི་ཁྱབ་པ་རྣམས་རིམ་གྱིས་སོང་། དེས་ན་ཐལ་
རང་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པའི་དོན་ནི།
དཔེར་ན་ཆོས་ཅན་མྱུ་གུ་ལྟ་བུ་གཅིག་ལ་མཚོན་ན། སྨྱུ་གུ་སྣང་བའི་ཚད་མ་ལ་
མྱུ་གུ་རང་གི་མཚན་ཉིད་ཀྱིས་གྲུབ་པར་སྣང་བའི་བློ་དང༌། དེ་རང་གི་མཚན་
ཉིད་ཀྱིས་མ་གྲུབ་པར་སྣང་བའི་བློ་གཉིས་སུ་ངེས་ལ། ཐལ་འགྱུར་བས་མྱུ་གུ་
རང་གི་མཚན་ཉིད་ཀྱིས་གྲུབ་པར་སྣང་བའི་ཚད་མ་ལ། དེ་རང་གི་མཚན་ཉིད་
ཀྱིས་གྲུབ་པར་སྣང་བ་སྣང་བ་ལྟར་དུ་མ་གྲུབ་པར་འདོད། རང་རྒྱུད་པས་དེ་
ལས་ལོག་པར་འདོད་པའི་ཕྱིར། ལེགས་ལྡན་འབྱེད་དང་གྲངས་ཅན་གཉིས་ལ་
མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་དེ། དེ་གཉིས་ཀས་མྱུ་གུ་རང་གི་
མཚན་ཉིད་ཀྱིས་གྲུབ་པར་སྣང་བའི་ཚད་མ་ལ་དེ་ལྟར་སྣང་བ་སྣང་བ་ལྟར་དུ་
གྲུབ་པར་བཞེད་པའི་ཕྱིར། འོ་ན་ཐལ་རང་གཉིས་ལ་ཡང་མྱུ་གུ་ཚད་མས་གྲུབ་
ཚུལ་མཐུན་སྣང་བ་ཡོད་པར་ཐལ། དེ་གཉིས་ཀས་མྱུ་གུ་མི་རྟག་པར་སྣང་བའི་
ཚད་མ་ལ་( ༡ ༢ ༢ བ) དེ་ལྟར་སྣང་བ་སྣང་བ་ལྟར་དུ་གྲུབ་པར་འདོད་པའི་ཕྱིར།
ཟེར་ན། དེ་གཉིས་མི་མཚུངས་ཏེ། མྱུ་གུ་སྣང་བའི་ཚད་མ་ལ་མྱུ་གུ་མི་རྟག་
པར་སྣང་བ་དང་མྱུ་གུ་རྟག་པར་སྣང་བའི་ཚད་མ་གཉིས་སུ་མ་ངེས་པས། དེ་
གཉིས་གང་ཡང་མ་ཡིན་པའི་མྱུ་གུ་འཛིན་པའི་ཚད་མ་གཅིག་ཡོད་ལ། མྱུ་གུ་
• 269 •



པཎ་ཆེན་བདེ་ལེགས་ཉི་མས་མཛད།
རང་གི་མཚན་ཉིད་ཀྱིས་གྲུབ་པ་དང་མ་གྲུབ་པར་སྣང་བ་གང་ཡང་མ་ཡིན་་་་
པའི་མྱུ་གུ་འཛིན་པའི་ཚད་མ་མེད་པས། ཐལ་རང་གཉིས་ལ་དེ་འདྲའི་མྱུ་གུ་
ཚད་མས་གྲུབ་ཚུལ་མཐུན་སྣང་བ་གཅིག་མེད་ལ། རང་རྒྱུད་པ་དང་གྲངས་
ཅན་པ་གཉིས་ལ་དེ་འདྲའི་མྱུ་གུ་ཚད་མས་གྲུབ་ཚུལ་མཐུན་སྣང་བ་ཡོད་པས།
དཔེ་ལ་ཡང་འདྲ་བ་ཡོད་པ་མ་ཡིན་ཞེས་གསུངས་པའི་ཕྱིར། །
༈ འདིར་སྨྲས་པ། བློ་གསལ་རྣམ་དཔྱོད་ལྡན་པ་མང་པོ་ཡིས། །བློ་བསམ་
བཏང་ནས་དཔྱད་ཀྱང་རྟོགས་དཀའི་གནས། །བློ་གྲོས་ཆུང་ཡང་བདེ་བླག་
རྟོགས་པ་འདི། །བློ་གྲོས་མཆོག་སྟེར་འཇམ་དབྱངས་བླ་མའི་དྲིན། །ཅེས་བར་
སྐབས་ཀྱི་ཚིགས་སུ་བཅད་པའོ། །
༈ དེ་རྣམས་ཀྱི་ནང་ནས་གཞན་ལ་བརྟེན་ནས་ཞེས་པ་ནས། སྟོང་ཉིད་
དོན་ཅན་ངེས་དོན་ཤེས་པར་བགྱི། །ཞེས་པའི་བར་གྱིས། གཞན་དག་ལས་
ལྟ་ག་ལ་ཞིག་ཅེས་པའི་གཞུང་རྒྱས་པར་བཤད་པའི་སྒོ་ནས་གཞན་སྐྱེ་འགོག་་་
ཚུལ་རྒྱས་པར་འཆད་པ་ལ་གཉིས། གཞན་སྐྱེ་འདོད་པའི་ལུགས་སྤྱིར་དགག་
པ་དང༌། སེམས་ཙམ་པའི་ལུགས་བྱེ་བྲག་ཏུ་དགག་པའོ། །དང་པོ་ནི། གཞན་
ལ་བརྟེན་ནས་ཞེས་པ་ནས། དྲང་དོན་ཉིད་དུ་བསྟན་པ་ཡིན། །ཅེས་པའི་བར་
གྱིས་འཆད། གཉིས་པ་ནི། གཟུང་བ་མེད་པར་འཛིན་པ་མ་མཐོང་ཞིང་། །ཞེས་
པ་ནས། སྟོང་ཉིད་དོན་ཅན་ངེས་དོན་ཤེས་པར་བགྱི། །ཞེས་པའི་བར་གྱིས་་
འཆད། དང་པོ་ལ་ལྔ། གཞན་སྐྱེ་དགག་པ་དངོས། བཀག་པ་ལ་འཇིག་རྟེན་
གྱི་གནོད་པ་སྤངས་པ། དེ་ལྟར་བཀག་པའི་ཡོན་ཏན་བསྟན་པ། རང་བཞིན་
གྱིས་སྐྱེ་བ་འགར་ཡང་མེད་པར་བསྟན་པ། བདེན་པ་གཉིས་ཆར་དུ་ཡང་རང་
བཞིན་གྱི་སྐྱེ་བ་དགག་པའི་ཡོན་ཏན་བསྟན་པའོ། །དང་པོ་ནི། བྱེ་བྲག་ཏུ་སྨྲ་བ་
ནས། རང་རྒྱུད་པའི་བར་གྱི་རང་སྡེ་རྣམས་ན་རེ། རང་ལས་སྐྱེ་བ་ནི་དགོས་པ་
མེད་པས་དགག་རིགས་ལ། དེ་མེད་པས་གཉིས་( ༡ ༢ ༣ ན）ལས་སྐྱེ་བ་ཡང་མི་
: 270.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རིགས་ལ། རྒྱུ་མེད་ལས་སྐྱེ་བ་ནི་ཤིན་ཏུ་མཐའ་ཆད་པས་དགག་པར་ཡང་
རིགས་མོད། གཞན་དག་ལས་ལྟ་ག་ལ་ཞིག །ཅེས་གཞན་སྐྱེ་འགོག་པ་ནི་མི་
རིགས་ཏེ། རང་གི་མཚན་ཉིད་ཀྱིས་གྲུབ་པའི་རྐྱེན་བཞི་ལ་བརྟེན་ནས་འབྲས་
བུ་གཞན་སྐྱེ་བ་ཡིན་པའི་ཕྱིར། ཞེས་ཟེར་ཏེ། རང་འགྲེལ་ལས། འདིར་དངོས་
པོ་རྣམས་བདག་ལས་འབྱུང་བར་མི་འགྱུར་ཏེ། །ཞེས་བྱ་བ་འདི་ངེས་པ་ཡིན་
ལ་ཕྱོགས་འདིར་ནི་རིགས་པ་ཉིད་ཀྱང་ཡིན་ན། གང་འདི་སྐད་དུ་གཞན་དག་
ལས་ལྟ་ག་ལ་ཞིག །ཅེས་སྨྲས་པ་དེ་ནི་མི་རིགས་སོ། །འདི་ལྟར་གཞན་དུ་
གྱུར་པའི་རྐྱེན་བཞི་པོ་རྒྱུ་དང་དམིགས་པ་དང་དེ་མ་ཐག་པ་དང་དེ་བཞིན་དུ་
བདག་པོ་སྟེ། རྐྱེན་རྣམས་དངོས་པོ་རྣམས་ཀྱིས་སྐྱེད་པར་བྱེད་པའོ། །ཞེས་
གསུངས་པའི་གསུང་རབ་ལ་ལྟོས་ནས་མི་འདོད་བཞིན་དུ་ཡང་གཞན་ལས་སྐྱེ་
བར་ཁས་ལེན་པར་བྱའོ། །ཞེས་གསུངས་པའི་ཕྱིར། དེ་ལྟ་བུའི་གཞན་སྐྱེ་བཀག་
པ་དངོས་དེ་འཆད་པར་བྱེད་པ་ལ། གཞན་ལ་བརྟེན་ནས་ཞེས་པ་ནས། གཉིས་
དང་བྲལ་ལའང་དེ་ཅི་བྱ། །ཞེས་པའི་བར་གསུངས། གཉིས་པ་ནི། དེ་ལྟར་
གཞན་སྐྱེ་བཀག་པ་ལ། གཞན་གྱི་སྐྱོན་མི་འཇུག་པ་ཞིག་དགོས་པས། དེ་འཆད་
པ་ལ། གང་གིས་རང་ལྟ་ལ་གནས། ཞེས་པ་ནས། གཞན་ལས་སྐྱེ་བ་འཇིག་རྟེན་
ལས་ཀྱང་མེད། །ཅེས་པའི་བར་གསུངས། གསུམ་པ་ནི། གཞན་སྐྱེ་བཀག་པ་ལ་
གཞན་གྱི་སྐྱོན་མེད་པར་མ་ཟད། ཡོན་ཏན་དང་ལྡན་པ་གཅིག་དགོས་པས།
དེ་འཆད་པར་བྱེད་པ་ལ། གང་ཕྱིར་མྱུ་གུ་ཞེས་སོགས་ཤོ་ལོ་ཀ་འདི་གསུངས།
བཞི་པ་ནི། གཞན་ལ་བརྟེན་ནས་ཞེས་པ་ནས། མྱུག་ཚེ་ས་བོན་ཡོད་ཅེས་
བརྗོད་མིན་བྱ། །ཞེས་པའི་བར་གྱི་གཞན་སྐྱེ་བཀག་པ་ལ། རང་རྒྱུད་པ་ན་རེ།
དོན་དམ་པར་གཞན་སྐྱེ་མེད་ཀྱང་། རང་བཞིན་གྱིས་སྐྱེ་བ་ཡོད་ཅེས་འདོད་
པ་དེ་རིགས་པ་གསུམ་གྱིས་འགོག་པར་བྱེད་པ་ལ་གལ་ཏེ་རང་གི་མཚན་ཉིད་
རྟེན་གྱུར་ན་ཞེས་སོགས་ཤོ་ལོ་ཀ་ཕྱེད་དང་ལྔ་གསུངས། ལྔ་པ་ནི། རང་བཞིན་
· 271 .



པཎ་ཆེན་བདེ་ལེགས་ཉི་མས་མཛད།
གྱི་སྐྱེ་བ་བཀག་པ་ལ། རྟག་ཆད་ཀྱི་ལྟ་བ་སྤོང་བར་སླ་བ་སོགས་ཀྱི་ཡོན་ཏན་
ཡོད། ཅེས་འཆད་པར་བྱེད་པ་ལ། བདེན་པ་གཉིས་སུ་འང་རང་བཞིན་མེད་
པའི་( ༡ ༢ ༣ བ）ཕྱིར། །ཞེས་པ་ནས། ཡོད་ཅེས་དྲང་དོན་ཉིད་དུ་བསྟན་པ་ཡིན། །
ཞེས་པའི་བར་གསུངས། དེ་རྣམས་ཀྱི་ནང་ནས་གང་གི་རང་ལྟ་ལ་གནས་ཞེས་
པ་ནས། གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་པའི་བར་གྱིས་
གཞན་སྐྱེ་བཀག་པ་ལ་གཞན་གྱིས་བརྗོད་པའི་སྐྱོན་མི་འཇུག་པར་འཆད་པ་་་་
ལ། འཇིག་རྟེན་གྱི་གྲགས་པས་གཞན་སྐྱེ་ཁས་བླངས་པ་ན་འཇིག་རྟེན་གྱི་
གནོད་པ་སྤང་བ། འཇིག་རྟེན་གྱི་ཐ་སྙད་དུ་ཡང་གཞན་སྐྱེ་མེད་པས་འཇིག་
རྟེན་གྱི་གནོད་པ་སྤང་བའོ། །དང་པོ་འཆད་པར་བྱེད་པ་ལ། གང་གི་རང་ལྟ་ ལ་
གནས། ཞེས་པ་ནས། གལ་ཏེ་སེལ་ན་འཇིག་རྟེན་གྱིས་གནོད་འགྱུར། །ཞེས་
པའི་བར་གསུངས། གཉིས་པ་དེ་འཆད་པ་ལ། གང་ཕྱིར་འཇིག་རྟེན་ས་བོན་
ཙམ་བཏབ་ནས། །ཞེས་སོགས་ཤོ་ལོ་ཀ་གཅིག་གསུངས། དང་པོ་ལ་ཡང་།
འཇིག་རྟེན་གྱི་གནོད་པའི་རྩོད་པ་དང༌། དེས་མི་གནོད་པའི་ལན་བསྟན་པ་
གཉིས། དང་པོ་ནི། གང་གི་རང་ལྟ་ལ་གནས། ཞེས་ཤོ་ལོ་ཀ་གཅིག་གིས་འཇིག་
རྟེན་གྱིས་གནོད་པའི་རྩོད་པ་བཀོད་ནས། གཉིས་པ་དེའི་ལན་བསྟན་པ་ལ།
དངོས་ཀུན་ཡང་དག་རྫུན་པ་མཐོང་བ་ཡི། །ཞེས་སོགས་གསུངས། རྩོད་པའི་
ཚུལ་ཡང་། གཞན་སྐྱེ་འདོད་པ་རྣམས་ན་རེ། གཞན་སྐྱེ་ཡོད་པ་ལ་དེ་ཡོད་
པར་སྒྲུབ་པའི་སྒྲུབ་བྱེད་ཀྱི་རིགས་པ་མི་དགོས་ཏེ། སྔར་རིགས་པ་བཀོད་པ་
རྣམས་ཀྱང་ཟླ་བ་གྲགས་པ་ཁྱོད་ཀྱིས་གཞན་སྐྱེ་འགོག་པའི་རིགས་པ་རྣམས་་་
ཀྱི་གྲོགས་སུ་གྱུར་པའི་ཕྱིར། དཔེར་ན་བུད་ཤིང་སྐམ་པོ་མར་གྱིས་བྲན་པ་ངེ་
མེ་ཆེར་འབར་བའི་གྲོགས་སུ་འགྱུར་བ་བཞིན་ནོ། འོན་ཀྱང་གཞན་སྐྱེ་མི་
འགྲུབ་པ་མ་ཡིན་ཏེ། གཞན་སྐྱེ་འཇིག་རྟེན་གྱིས་མངོན་སུམ་གྱིས་གྲུབ་ཅིང༌།
འཇིག་རྟེན་གྱིས་མཐོང་བ་ནི་ཤིན་ཏུ་སྟོབས་དང་ལྡན་པས་སུས་ཀྱང་དགག་་་
• 272 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པར་མི་ནུས་པའི་ཕྱིར། ཞེས་ཟེར་རོ། །དེ་ལྟར་ཡང་རང་འགྲེལ་ལས། གལ་ཏེ་
སྐྱེ་བ་རབ་ཏུ་གྲུབ་པར་བྱ་བའི་ཕྱིར་རིགས་པ་གང་དང་གང་སྨྲས་པ་དེ་དང་་་་
དེ་ནི་བུད་ཤིང་སྐམ་པོ་མར་གྱིས་བྲན་པ་ལྟར། ཁྱོད་ཀྱི་བློའི་མེས་མ་ལུས་པར་
སྲེག་པས། ཁྱོད་ཀྱི་ཤེས་རབ་ཀྱི་མེ་སྦྱོར་བ་ལྟ་བུར་བྱེད་པའི་བུད་ཤིང་བསྐུལ་
བས་མཆོག་གོ །གལ་ཏེ་རིགས་པ་ཉེ་བར་མ་བསྟན་པར་བརྗོད་པར་འདོད་
པའི་དོན་འགྲུབ་པར་( ༡༢༤ན）མི་འགྱུར་བ་མིན་ནམ་ཞེ་ན། དེ་ནི་ཡོད་པ་མ་
ཡིན་ནོ། །དོན་གང་ཞིག་འཇིག་རྟེན་ཉིད་ལས་གྲུབ་པ་དེར་ནི་རིགས་པས་ཅི་
ཡང་བྱ་བ་མེད་དེ། འཇིག་རྟེན་གྱི་མཐོང་བ་ནི་ཤིན་ཏུ་སྟོབས་དང་ལྡན་པའི་
ཕྱིར་རོ། །ཞེས་སྨྲས་པ། གང་གིས་རང་ལྟ་ལ་གནས། ཞེས་སོགས་གསུངས། རྩོད་
པ་དེའི་ལན་འཆད་ཚུལ་ཡང་། དངོས་ཀུན་ཞེས་པ་ནས། མཐོང་དེ་དེ་ཉིད་དེ་
བཞིན་འདིར་ཤེས་ཀྱིས། །ཞེས་པའི་བར་གྱི་གཞན་སྐྱེ་དགག་པ་ལ་འཇིག་རྟེན་
གྱིས་མི་གནོད་པའི་རྒྱུ་མཚན་དེ་བསྟན་ནས། གལ་ཏེ་འཇིག་རྟེན་ཚད་མ་ཡིན་
ན་ནི། །ཞེས་སོགས་ཤོ་ལོ་ཀ་གཉིས་ཀྱིས། འཇིག་རྟེན་གྱིས་གནོད་པར་འདོད་
པ་ལ་གནོད་བྱེད་ཀྱི་རིགས་པ་དེ་སྟོན་པར་བྱེད་དོ། །མི་གནོད་པའི་རྒྱུ་མཚན་
ཡང་སྔར་གྱི་རྩོད་པ་དེ་ནི། ཐོག་མ་མེད་པ་ནས་དངོས་པོ་བདེན་འཛིན་གྱི་
བག་ཆགས་ཡོངས་སུ་སྨིན་པ། དངོས་པོ་བདེན་འཛིན་དེ་ཉིད་ཐོག་མ་མེད་
པ་ནས་འདྲིས་པའི་མཛའ་བོ་ལྟ་བུར་གྱུར་པས་དེ་དང་བྲལ་བར་བྱེད་པའི་་་་་
ཐབས་རང་བཞིན་མེད་པའི་གཏམ་ཐོས་པ་མི་བཟོད་པས་འཇིག་རྟེན་པའི་་་་
གནོད་པའི་རྟོལ་ཐབས་ལ་བརྟེན་པའི་རྩོད་པ་ཡིན་པས། རྩོད་པ་དེ་སེལ་བར་
བྱེད་པ་ལ། ཐོག་མར་འཇིག་རྟེན་གྱིས་གནོད་པའི་ཡུལ་དང་མི་གནོད་པའི་
ཡུལ་གྱི་ཁྱད་པར་སོ་སོར་ཕྱེ་ནས་ལན་བཏབ་དགོས་ཤིང་། དེ་ལ་ཡང་ཡུལ་
བདེན་གཉིས་ཀྱི་རྣམ་གཞག་རྒྱས་པར་བརྗོད་དགོས་པས་འདིར་དེ་འཆད་པ་
ཡིན་ཏེ། ཡང་རང་འགྲེལ་ལས། གང་ཞིག་བསྟན་བཅོས་ཀྱི་དོན་ཕྱིན་ཅི་མ་
• 273 •



པཎ་ཆེན་བདེ་ལེགས་ཉི་མས་མཛད།
ལོག་པར་མ་རྟོགས་ཤིང་ཐོག་མ་མེད་པའི་འཁོར་བར་དངོས་པོའི་བག་ཆགས་
བཞག་པ་ཡོངས་སུ་སྨིན་པ། དངོས་པོ་ལ་མངོན་པར་ཞེན་པའི་མཛའ་བོ་དང་
བྲལ་བར་ཐོས་པ་མི་བཟོད་པའི་འཇིག་རྟེན་གྱིས་གནོད་པའི་རྟོལ་ཐབས་ལ་་་
བརྟེན་པ་འདི་ནི། འཇིག་རྟེན་གྱི་འབྱུང་ཚུལ་ཤིན་ཏུ་མང་ཞིང་རྒྱ་ཆེ་བ་མ་
བཤད་པར་འཇིག་རྟེན་གྱིས་གནོད་པའི་བླ་བརྟོལ་ལས་བཟློག་པར་མི་ནུས་་་་
པས། འཇིག་རྟེན་གྱིས་གནོད་པའི་ཡུལ་ཁྱད་པར་ཅན་བསྟན་པར་བྱ་བའི་
ཕྱིར། རེ་ཞིག་བདེན་པ་གཉིས་ཀྱི་རྣམ་པར་བཞག་པའི་དབང་དུ་བྱས་ནས་
བཤད་པ་ལ། དངོས་ཀུན་ཡང་དག་ཅེས་གསུངས། དེ་ཡང་ཕྱི་ནང་གི་དངོས་པོ་
ཀུན་ཏེ། རེ་རེའི་སྟེང་དུ་ཡང་དག་( ༡ ༢༤༠) མཐོང་བའི་རིགས་ཤེས་ཀྱིས་རྙེད་
པའི་དོན་དམ་པའི་ངོ་བོ་དང་། རྫུན་པ་མཐོང་བའི་ཐ་སྙད་པའི་ཚད་མས་
རྙེད་པའི་ཀུན་རྫོབ་པའི་ངོ་བོ་གཉིས་གཉིས་ཡོད་པའི་བདེན་གཉིས་སྤྱིའི་རྣམ་
གཞག་བསྟན་པའི་སྒོ་ནས་བདེན་གཉིས་ངོ་བོ་གཅིག་ཏུ་འདུར་མི་རུང་བར་་་་
འཛིན་པའི་ལོག་རྟོག་འགོག་པ་ལ། དངོས་ཀུན་ཡང་དག་ཅེས་སོགས་ཤོ་ལོ་ཀ་
གཅིག་གསུངས། རྫུན་པ་མཐོང་བའི་ཡུལ་ཅན་ལ་ཡང་། འཇིག་རྟེན་ཤེས་ངོ་ལ་
ལྟོས་ཏེ་ཡུལ་ཅན་ཡང་དག་པ་དང་། ལོག་པ་གཉིས་ཡོད་ཚུལ་དེ་འཆད་པ་ལ་
མཐོང་བ་རྫུན་པ་འང་། ཞེས་སོགས་ཤོ་ལོ་ཀ་གཅིག་གསུངས། རྫུན་པ་མཐོང་
བའི་ཡུལ་ཅན་ལ་འཇིག་རྟེན་ཤེས་ངོ་ལ་ལྟོས་ཏེ་གཉིས་སུ་ཡོད་པར་མ་ཟད།
རྫུན་པའི་ཡུལ་དེ་ལ་འང་། འཇིག་རྟེན་ཤེས་ངོ་ལ་ལྟོས་ནས་ཡུལ་ཡང་དག་པ་
དང་ལོག་པ་གཉིས་སུ་ཡོད་ཚུལ་དེ་འཆད་པ་ལ། གནོད་པ་མེད་པའི་དབང་
པོ་དྲུག་རྣམས་ཀྱི། །ཞེས་སོགས་ཤོ་ལོ་ཀ་གཅིག་གསུངས། དེ་ལྟར་ན་ཀུན་
རྫོབ་ལ་རང་ལུགས་ལ་ཡང་དག་པ་དང་ལོག་པའི་ཁྱད་པར་མི་འཐད་ཀྱང་།
དེ་ལ་དེ་ཁོ་ན་ཉིད་མ་རྟོགས་པའི་འཇིག་རྟེན་རང་དགའ་བའི་ཤེས་ངོ་ལ་ལྟོས་
ནས་ཡང་དག་པ་དང་ལོག་པའི་ཁྱད་པར་ཡོད་པ་དེས་ན་ཡིད་ཀྱི་དབང་པོ་ལ་
• 27 A •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གྲུབ་མཐའ་ངན་པ་སོགས་ཀྱིས་གནོད་པ་ཡོད་པའི་མུ་སྟེགས་བྱེད་རྣམས་ཀྱིས་
བཏགས་པའི་བདག་གཙོ་བོ་སོགས་འཇིག་རྟེན་པའི་ཤེས་ངོ་ལ་ལྟོས་ནས་ཀྱང་
མེད་པས། ཞེན་ཡུལ་ལ་འཁྲུལ་པའི་ཞེན་ཡུལ་ཐ་སྙད་དུ་ཡང་མེད་པར་སྟོན་པ་
ལ། མི་ཤེས་གཉིད་ཀྱི་ཞེས་སོགས་གསུངས། དེ་ལྟར་ཡང་འཕགས་པའི་
གཟིགས་པ་ལ་ལྟོས་ནས། གཞན་སྐྱེ་བཀག་པ་ལ། འཇིག་རྟེན་གྱིས་མཐོང་བས་
མི་གནོད་དེ། དཔེར་ན་རབ་རིབ་ཅན་གྱི་སྐྲ་ཤད་མཐོང་བས་རབ་རིབ་མེད་
པའི་ཤེས་པ་ལ་མི་གནོད་པ་བཞིན་ནོ། ཞེས་སྐབས་ཀྱི་དོན་ལ་སྦྱར་ཏེ་དངོས་
ལན་འཆད་པ་ལ། མིག་ནི་རབ་རིབ་ཅན་གྱི་ཞེས་སོགས་གསུངས། དེ་དག་གི་
བདེན་གཉིས་སྤྱིའི་རྣམ་གཞག་བཤད་ནས། བདེན་གཉིས་སོ་སོའི་རང་བཞིན་
འཆད་པ་ལ། གཏི་མུག་རང་བཞིན་ཞེས་སོགས་གསུངས། དེ་ཡང་གཏི་མུག་
རང་བཞིན་ཞེས་སོགས་ཤོ་ལོ་ཀ་གཅིག་གིས་ཀུན་རྫོབ་བདེན་པའི་ངོ་བོ་དེ་་་་་
བཤད་ནས་རབ་རིབ་མཐུ་ཡི་ཞེས་སོགས་ཤོ་( ༡ ༢༥ ན）ལོ་ཀ་གཅིག་གིས་དོན་་་
དམ་པའི་ངོ་བོ་དེ་འཆད་པར་བྱེད་དོ།། །།
༈ དེ་རྣམས་ཀྱི་ནང་ནས། དངོས་ཀུན་ཞེས་པའི་ཤོ་ལོ་ཀ་གཅིག་གི་དོན་
ནི། བདེན་གཉིས་ཕྱིན་ཅི་མ་ལོག་པར་མཁྱེན་པའི་སངས་རྒྱས་ཀྱིས་ཕྱི་ནང་གི་
དངོས་པོ་ཀུན་ཏེ། རེ་རེ་ལ་ཡང་ཡང་དག་མཐོང་བ་རིགས་ཤེས་ཀྱིས་རྙེད་པའི་
དོན་དམ་པའི་ངོ་བོ་དང་། རྫུན་པ་མཐོང་བ་ཐ་སྙད་པའི་ཚད་མས་རྙེད་པའི་
ཀུན་རྫོབ་ཀྱི་ངོ་བོ་གཉིས་གཉིས་འཛིན་པར་བསྟན་པ་ཡིན་ཏེ། སངས་རྒྱས་
རྣམས་ཀྱིས་དངོས་པོ་རེ་རེའི་སྟེང་དུ་ཡང་དག་མཐོང་བ། ཇི་ལྟ་བ་མཁྱེན་པའི་
ཡེ་ཤེས་ཇི་ལྟ་བ་མཁྱེན་པའི་ཡེ་ཤེས་སུ་སོང་བའི་ཡུལ་གང་ཡིན་པ་དེ་དེ་ཁོ་ན་་
ཉིད་དང་མཐོང་བ་རྫུན་པ་ཐ་སྙད་པའི་ཚད་མ་ཐ་སྙད་པའི་ཚད་མར་སོང་་་་
བའི་ཡུལ་ཀུན་རྫོབ་ཀྱི་བདེན་པར་གསུངས་པའི་ཕྱིར། འདིའི་སྐབས་སུ་བདེན་
གཉིས་ཀྱི་རྣམ་གཞག་བཤད་པ་ལ། བདེན་གཉིས་ཀྱི་དབྱེ་གཞི། ཤེས་བྱ་ལ་
，275.



པཎ་ཆེན་བདེ་ལེགས་ཉི་མས་མཛད། །
བདེན་པ་གཉིས་སུ་གྲངས་ངེས་པ། བདེན་གཉིས་སོ་སོའི་མཚན་ཉིད། བདེན་
གཉིས་སོ་སོའི་དབྱེ་བ། ཆེ་བ་སོ་སོའི་ངོས་འཛིན། བདེན་གཉིས་ངོ་བོ་གཅིག་
དང་ཐ་དད་གང་ཡིན་དཔྱད་པ། བདེན་གཉིས་སོ་སོའི་སྒྲ་བཤད་པའོ། །དང་
པོ་གཉིས་འཆད་པ་ལ། ཡབ་སྲས་མཇལ་བའི་མདོ་ལས། འདི་ལྟར་དེ་བཞིན་
གཤེགས་པས་ཀུན་རྫོབ་དང་དོན་དམ་པ་གཉིས་ཐུགས་སུ་ཆུད་དེ། ཤེས་པར་
བྱ་བ་ཡང་ཀུན་རྫོབ་དང་། དོན་དམ་པའི་བདེན་པ་འདིར་ཟད་དེ། དེ་ཡང་
བཅོམ་ལྡན་འདས་ཀྱི་སྟོང་ཉིད་རབ་ཏུ་གཟིགས་རབ་ཏུ་མཁྱེན། ལེགས་པར་
མངོན་དུ་བྱས་པས་དེའི་ཕྱིར་ཐམས་ཅད་མཁྱེན་པ་ཞེས་བྱའོ། །ཞེས་གསུངས།
འདིའི་དོན་ནི། ཤེས་པར་བྱ་བ་ཡང་ཞེས་པས། ཤེས་བྱ་བདེན་པ་གཉིས་ ཀྱི་
དབྱེ་གཞིར་བསྟན། ཤེས་བྱ་བདེན་པ་གཉིས་ཀྱི་དབྱེ་གཞིར་འདོད་པ་ལ་ནི་
མདོ་སྡེ་པ་ནས་ཐལ་འགྱུར་བའི་བར་གྱི་རང་སྡེའི་གྲུབ་མཐའ་སྨྲ་བ་རྣམས་་་་་
མཐུན་ནོ། །ཀུན་རྫོབ་དང་དོན་དམ་པའི་བདེན་པ་འདིར་ཟད་དེ། ཞེས་པས།
ཤེས་བྱ་ལ་བདེན་པ་གཉིས་སུ་གྲངས་ངེས་བསྟན། དེ་ཡང་བཅོམ་ལྡན་འདས་
ཀྱི་ཞེས་པ་ནས། ཐམས་ཅད་མཁྱེན་པ་ཞེས་བྱའོ་( ༡ ༢༥ བ）ཞེས་པའི་བར་གྱིས་
བཅོམ་ལྡན་འདས་ཀྱིས་བདེན་གཉིས་ཀྱི་ཆོས་ཐམས་ཅད་རང་བཞིན་གྱིས་་་་་
སྟོང་པ་ཉིད་དུ་རབ་ཏུ་གཟིགས་པ་མཐར་ཕྱིན་པ་དང་། དེ་ལྟར་རབ་ཏུ་་་
མཁྱེན་པ་མཐར་ཕྱིན་པ་དང་། ལེགས་པར་སྟོང་ཉིད་མངོན་སུམ་དུ་རྟོགས་པ་
མཐར་ཕྱིན་པ་སྔོན་དུ་མཛད་པས། བཅོམ་ལྡན་འདས་ཐམས་ཅད་མཁྱེན་པར་
བསྟན། ཤེས་བྱ་ལ་བདེན་པ་གཉིས་སུ་གྲངས་ངེས་པ་ཡིན་ཏེ། དེ་ལ་བདེན་པ་
གཉིས་སུ་དབྱེར་ཡོད། དེ་གཉིས་ཀྱི་བར་ན་གཉིས་ཡིན་དང་གཉིས་མིན་གྱི་
ཕུང་གསུམ་པ་གང་ཡང་མེད་པའི་ཕྱིར། དེར་ཐལ། དེ་གཉིས་གཅིག་ཡོངས་སུ་
དཔྱད་ན་གཅིག་ཤོས་རྣམ་པར་དཔྱད་དགོས་པའི་ཕན་ཚུན་སྤངས་ཏེ་གནས་
པའི་དངོས་འགལ་ཡིན་པའི་ཕྱིར། དབུ་མ་སྣང་བ་ལས། ཕན་ཚུན་སྤངས་ཏེ་
276 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
གནས་པའི་མཚན་ཉིད་ཀྱི་ཆོས་དག་ནི་གཅིག་ཤོས་དགག་པ་གཞན་སྒྲུབ་པ་་་་
མེད་ན་མེད་པ་ཡིན་པའི་ཕྱིར་ཏེ། གཉིས་ཀ་མིན་པའི་ཕྱོགས་སུ་རྟོགས་པ་ཡང་
རིགས་པ་མ་ཡིན་ནོ། །ཞེས་གསུངས་པའི་ཕྱིར་དང༌། བདེན་པ་གཉིས་སུ་མ་
གཏོགས་པའི་བདེན་པ་ཕུང་གསུམ་པ་མེད་པའི་ཕྱིར། འཕགས་པ་དེ་ཁོ་ན་
ཉིད་ངེས་པར་བསྟན་པའི་ཏིང་ངེ་འཛིན་ལས་ཀྱང་། གང་ཞིག་ཀུན་རྫོབ་དེ་
བཞིན་དོན་དམ་སྟེ། །བདེན་པ་གསུམ་པ་གང་ཡང་མ་མཆིས་སོ། །ཞེས་དང༌།
ཡབ་སྲས་མཇལ་བའི་མདོ་ལས་ཀྱང། འཇིག་རྟེན་མཁྱེན་པས་གཞན་ལ་མ་
གསན་པར། །བདེན་པ་འདི་གཉིས་ཀྱིས་ནི་སྟོན་པར་མཛད། །བདག་གི་ཀུན་
རྫོབ་དེ་བཞིན་དོན་དམ་སྟེ། །བདེན་པ་གསུམ་པ་ནམ་ཡང་མ་མཆིས་སོ། །ཞེས་
གསུངས་པའི་ཕྱིར། འོ་ན་བདེན་པ་བཞི་བདེན་གཉིས་སུ་ཇི་ལྟར་འདུ་སྙམ་
ན། འགོག་བདེན་དོན་དམ་བདེན་པ་དང་བདེན་པ་གཞན་གསུམ་ཀུན་རྫོབ་
བདེན་པ་ཡིན་ཏེ། འཇུག་པའི་རང་འགྲེལ་ལས། དེའི་ཕྱིར་བདེན་པ་གཉིས་
ལས་ཐ་དད་པའི་འཕགས་པའི་བདེན་པ་བཞི་པོ་ག་ལ་ཡོད་ཅེ་ན། ཞེས་པའི་
དྲི་བ་བཀོད་ནས། ལན་འདེབས་པའི་སྐབས་སུ། དེ་ལ་སྡུག་བསྔལ་ཀུན་འབྱུང་
དང་ལམ་གྱི་བདེན་པ་ནི་ཀུན་རྫོབ་བདེན་པའི་ཁོངས་སུ་གཏོགས་སོ། །འགོག་
པའི་བདེན་པ་ནི་དོན་དམ་པའི་བདེན་པའི་རང་གི་ངོ་བོ་ཞེས་གསུངས་ཤིང༌།
རིགས་པ་དྲུག་ཅུ་( ༡ ༢༦ན）པའི་འགྲེལ་པ་ལས་ཀྱང་དེ་བཞིན་དུ་གསུངས་པའི་
ཕྱིར་རོ། །གསུམ་པ་བདེན་གཉིས་སོ་སོའི་མཚན་ཉིད་འཆད་པ་ལ། ཡབ་སྲས་
མཇལ་བའི་མདོ་ལས། དེ་ལ་ཀུན་རྫོབ་ནི་འཇིག་རྟེན་གྱི་སྤྱོད་པར་དེ་བཞིན་
གཤེགས་པས་གཟིགས་སོ། །དོན་དམ་པ་གང་ཡིན་པ་དེ་ནི་བརྗོད་དུ་མེད་པ་
སྟེ། ཤེས་པར་བྱ་བ་མ་ཡིན་པ། རྣམ་པར་ཤེས་པར་བྱ་བ་མ་ཡིན་པ། ཡོངས་སུ་
ཤེས་པར་བྱ་བ་མ་ཡིན་པ། མ་བསྟན་པ་ཞེས་གསུངས། དེའི་དོན་འགྲེལ་པ་ལ།
སྤྱོད་འཇུག་ལས། ཀུན་རྫོབ་དང་ནི་དོན་དམ་བདེན། །འདི་ནི་བདེན་པ་གཉིས་
· 277 .



པཎ་ཆེན་བདེ་ལེགས་ཉི་མས་མཛད།
སུ་འདོད། །དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་ཡིན་པར་བརྗོད། །
ཅེས་གསུངས། འདི་དག་གིས་ཀུན་རྫོབ་བདེན་པའི་མཚན་ཉིད་དང་། དོན་
དམ་བདེན་པའི་མཚན་ཉིད་བསྟན་ཚུལ་ནི། མདོ་ལས། ཀུན་རྫོབ་ནི་ཞེས་པ་
ནས། གཟིགས་སོ་ཞེས་པའི་བར་དང་། སྤྱོད་འཇུག་གི་བློ་ནི་ཀུན་རྫོབ་ཡིན་
པར་བརྗོད། ཅེས་ཀུན་རྫོབ་ཀྱི་བདེན་པའི་མཚན་ཉིད་བསྟན། མདོའི་དོན་
དམ་ཞེས་པ་ནས། མ་བསྟན་པ་ཞེས་པའི་བར་དང་། སྤྱོད་འཇུག་གི །དོན་དམ་
བློ་ཡི་སྤྱོད་ཡུལ་མིན། །ཞེས་པས། དོན་དམ་པའི་བདེན་པའི་མཚན་ཉིད་དེ་
བསྟན། དེ་དག་གི་དོན་བསྡུས་ནས་གོ་བདེ་བར་བརྗོད་ན། དོན་དམ་དཔྱོད་
བྱེད་ཀྱི་རིགས་ཤེས་ཀྱི་རྙེད་དོན་གང་ཞིག །དོན་དམ་དཔྱོད་བྱེད་ཀྱི་རིགས་
ཤེས་རང་ཉིད་ལ་དོན་དམ་དཔྱོད་བྱེད་ཀྱི་རིགས་ཤེས་སུ་སོང་བ་དོན་དམ་་་་་
བདེན་པའི་མཚན་ཉིད་དུ་ཊིཀ་ཆེན་ལས་གསུངས་ཏེ། ཊིཀ་ཆེན་ལས་དེའི་
ཕྱིར་སངས་རྒྱས་ཀྱི་མཁྱེན་ཚུལ་ཡང་བསྡུ་བའི་དབང་དུ་བྱེད་ན་ནི་ཡང་ད་་་་
མཐོང་བའི་རིགས་ཤེས་ཀྱི་ཚད་མས་རྙེད་པ་དང་ཡུལ་དེ་ལ་རིགས་ཤེས་ཚད་་་་
མ་ཡིན་པ་ནི་དོན་དམ་བདེན་པའི་མཚན་ཉིད་ཡིན་ལ། དེས་ཀུན་རྫོབ་བདེན་
པའི་མཚན་ཉིད་ཀྱང་ཤེས་པར་བྱའོ། །ཞེས་གསུངས་པའི་ཕྱིར། སྟོང་ཐུན་
ཆེན་མོ་ལས། ཁྱོད་གང་གིས་རྙེད་པའི་ཚད་མ་དེ་ཁྱོད་ལ་དོན་དམ་དཔྱོད་བྱེད་
དུ་སོང་བ་དོན་དམ་པའི་མཚན་ཉིད། ཁྱོད་གང་གིས་རྙེད་པའི་ཚད་མ་དེ་ཁྱོད་
ལ་ཐ་སྙད་དཔྱོད་བྱེད་དུ་སོང་བ། ཀུན་རྫོབ་བདེན་པའི་མཚན་ཉིད། སྤྱོང་
འཇུག་དར་ཊིཀ་སོགས་སུ། རང་མངོན་སུམ་དུ་རྟོགས་པའི་( ༡༢༦བ） མངོན་
སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དོན་དམ་་་
བདེན་པའི་མཚན་ཉིད་དང་། དེ་གཉིས་སྣང་དང་བཅས་པའི་ཚུལ་གྱིས་་་་
རྟོགས་པར་བྱ་བ་ཀུན་རྫོབ་བདེན་པའི་མཚན་ཉིད་དུ་གསུངས་ཀྱང་། ཆོས་
རྣམས་རང་གི་ངོ་བོས་སྟོང་པ་དང༌། རང་བཞིན་གྱིས་སྟོང་པ་དང་། བདེན་
: 278 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པས་སྟོང་པ་དང༌། དེ་རྣམས་སུ་མེད་པ་ནི། དོན་དམ་བདེན་པའི་མཚན་
ཉིད་དང་། འདུས་བྱས་སོགས་སྣང་ཚུལ་དང་གནས་ཚུལ་མི་མཐུན་པའི་ཆོས་
རྣམས་ནི། ཀུན་རྫོབ་བདེན་པའི་མཚན་ཉིད་ཡིན། ཆོས་རྣམས་རང་གི་ངོ་བོས་
མ་གྲུབ་པ་སོགས་ཀྱི་དོན་ཡང་ཆོས་རྣམས་རང་རང་གི་བདག་གཞིའི་སྟེང་དུ་་་
དོན་དམ་དཔྱོད་བྱེད་ཀྱི་རིགས་པས་བཙལ་ནས་མ་རྙེད་པ་ལ་བྱེད་ཀྱི་ཆོས་་་་་
རང་རང་གིས་སྟོང་པ་ལ་མི་བྱེད་དེ། དེ་ལྟར་བྱས་ན་ཡོད་པ་ཡོད་པས་སྟོང་པ་
ཆོས་ཉིད་དུ་འགྱུར་ལ། དེ་ནི་མ་ཡིན་ཏེ། ཡོད་པ་ཡོད་པས་སྟོང་པར་གཟུང་ན།
ཆད་ལྟར་ལྟུང་བའི་ཕྱིར་ཏེ། ཡོད་པ་མེད་པར་གཟུང་ན་ཆད་ལྟར་ལྟུང་བའི་
ཕྱིར་ཏེ། དཀོན་མཆོག་བརྩེགས་པ་ལས། ཡོད་ཅེས་བྱ་བ་འདི་ནི་མཐའ་གཅིག་
གོ །མེད་ཅེས་བྱ་བ་འདི་ནི་མཐའ་གཉིས་སོ། །མཐའ་དེ་གཉིས་དང་བྲལ་བ་ནི་
དབུ་མའི་ལམ་མོ་ཞེས་དང་། རྩ་ཤེ་ལས། ཡོད་ཅེས་བྱ་བ་རྟག་པར་འཛིན། །
མེད་ཅེས་བྱ་བ་ཆད་པར་ལྟ། །དེའི་ཕྱིར་ཡོད་དང་མེད་པ་ལ། །མཁས་པས་
གནས་པར་མི་བྱའོ། །ཞེས་ཆོས་གང་ཡིན་ཀྱང་། དེ་ཉིད་བདེན་པར་ཡོད་
པར་འཛིན་པའི་བློ་རྟག་ལྟ་དང༌། དེ་ཉིད་མེད་པར་འཛིན་པའི་བློ་ཆད་ལྟར་
གསུངས་པའི་ཕྱིར། ཆོས་ཐམས་ཅད་རང་བཞིན་གྱིས་མེད་པ་དོན་དམ་པ་
ཡིན་ཏེ། གཟུགས་སོགས་རང་བཞིན་གྱིས་སྟོང་པ་དོན་དམ་བདེན་པ་ཡིན་
པའི་ཕྱིར་ཏེ། གཟུགས་སོགས་ཕྱིའི་སྐྱེ་མཆེད་རྣམས་རང་བཞིན་གྱིས་མེད་པ་
ཕྱི་སྟོང་པ་ཉིད་དང་། མིག་སོགས་ནང་གི་སྐྱེ་མཆེད་རྣམས་རང་བཞིན་གྱིས་
མེད་པ་ནང་སྟོང་པ་ཉིད་དེ། སྟོང་ཉིད་བཅུ་དྲུག་སྟོང་གཞི་ཆོས་ཅན་མི་འདྲ་
བ་བཅུ་དྲུག་རང་བཞིན་གྱིས་མེད་པ་ལ་བཤད་པའི་ཕྱིར་ཏེ། འཇུག་པ་ལས།
གཟུགས་སོགས་རང་བཞིན་མེད་ཉིད་གང་། །ཕྱི་རོལ་སྟོང་པ་ཉིད་དུ་འདོད། །
ཅེས་སོགས་སྟོང་ཉིད་བཅུ་དྲུག་ངོས་འཛིན་པའི་གཞུང་རྣམས་གསུངས་པའི་་་
ཕྱིར། ཁ་ཅིག་( ༡ ༢༧ན） ཆོས་རྣམས་རང་བཞིན་གྱིས་མེད་པར་ལྟ་བ་ཆད་ལྟ་
• 279 .



པཎ་ཆེན་བདེ་ལེགས་ཉི་མས་མཛད།
དང་། སྟོང་ཉིད་བདེན་པར་གྲུབ་པར་འདོད་པ་ནི་ལོག་པར་སྨྲས་པ་ཡིན་ཏེ།
ཆོས་རྣམས་རང་བཞིན་གྱིས་མེད་པ་དོན་དམ་བདེན་པར་ཤེར་ཕྱིན་གྱི་མདོ་་་
སོགས་ངེས་དོན་གྱི་མདོ་མཐའ་དག་དང་། དབུ་མ་རིགས་ཚོགས་དྲུག་སོགས་
ངེས་དོན་སྟོན་པའི་བསྟན་བཅོས་མཐའ་དག་ལས་གསུངས་པའི་ཕྱིར་དང༌།
ཆོས་ཐམས་ཅད་རང་བཞིན་གྱིས་གྲུབ་པས་སྟོང་པ་ཆད་ལྟ་དང༌། སྟོང་ཉིད་
རང་བཞིན་གྱིས་གྲུབ་པར་ལྟ་བ་སོགས་མི་རུང་གི་ལོག་ལྟ་ཡིན་པའི་ཕྱིར། ཕྱི་
མ་གྲུབ་སྟེ། དཀོན་མཆོག་བརྩེགས་པའི་མདོ་ལས། གང་སྟོང་པ་ཉིད་ཀྱི་ཆོས་
རྣམས་སྟོང་པར་མི་བྱེད་དེ། ཆོས་རྣམས་ཉིད་སྟོང་པ་ཉིད་དང༌། ཞེས་ཆོས་
རྣམས་རང་བཞིན་གྱིས་སྟོང་པས་སྟོང་པར་མི་བྱེད་དེ། ཆོས་རྣམས་རང་
བཞིན་གྱིས་སྟོང་པའི་ཕྱིར། ཞེས་གསུངས་པའི་ཕྱིར་དང་། རྩ་ཤེ་ལས། ལྟ་ཀུན་
ངེས་པར་འབྱིན་པར་གསུངས། །གང་དག་སྟོང་པ་ཉིད་ལྟ་བ། །དེ་དག་སྒྲུབ་ཏུ་
མེད་པར་གསུངས། །ཞེས་དང་། བརྒྱ་པ་ལས། སྟོང་མིན་སྟོང་ལྡན་མཐོང་མིན་
ཏེ། །མྱང་འདས་བདག་གིར་གྱུར་ཅིག་ཅེས། །ལོག་ལྟས་མྱ་ངན་མི་འདའ་བར། །
དེ་བཞིན་གཤེགས་པ་རྣམས་ཀྱིས་གསུངས། །ཞེས་གསུངས་པའི་ཕྱིར། ཆོས་
རྣམས་རང་རང་གི་གདགས་གཞིའི་སྟེང་དུ་དོན་དམ་དཔྱོད་བྱེད་ཀྱི་རིགས་་་་
པས་བཙལ་ནས་མ་རྙེད་པ་དོན་དམ་པ་ཡིན་ཏེ། སྟོང་ཉིད་ལ་རིགས་པས་ངེས་
པ་དྲངས་ཏེ་བསྒོམས་པའི་ཚེ། ལྟ་བའི་དོགས་དཔྱོད་ཆེན་མོ་ལས། དེ་ཡང་གང་
ཟག་དང་ཆོས་གང་ཡིན་ཡང་ཡུལ་སྟེང་ན་གྲུབ་ཚུལ་ཇི་ལྟར་འདུག་དོན་དམ་་་
དཔྱོད་པའི་རིགས་པ་ཡང་དག་གིས་བཙལ་བ་ན་མཐར་གང་དུ་ཡང་མ་གྲུབ་་་
པའམ་ཡུལ་སྟེང་ནས་རྙེད་རྒྱུ་ཅུང་ཟད་ཀྱང་མེད་པའི་ངེས་པ་ལྷང་གིས་སྐྱེས་་་
པ་དེ་ཀའི་རྒྱུན་སྐྱོང་བ་ཡིན་གྱི། ཞེས་དང་། སྡུད་པ་ལས། གང་ཚེ་འདུས་བྱས་
འདུས་མ་བྱས་དང་དཀར་ནག་ཆོས། །ཤེས་རབ་རྣམ་པར་གཤིག་ནས་རྡུལ་
ཙམ་མི་དམིགས་ཚེ། །འཇིག་རྟེན་དག་ན་ཤེས་རབ་ཕ་རོལ་ཕྱིན་དྲངས་འགྲོ། །
• 280 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞེས་ཆོས་རྣམས་རང་རང་གི་གདགས་གཞིའི་སྟེང་དུ་དོན་དམ་དཔྱོད་བྱེད་ཀྱི་
ཤེས་རབ་ཀྱིས་བཙལ་བ་ན། མ་རྙེད་པ་( ༡ ༢ ༧བ）འམ་མི་དམིགས་པར་བསྒོམ་
པས་སྟོང་ཉིད་ཀྱི་ལྟ་བ་བསྒོམ་པར་གསུངས་པའི་ཕྱིར་དང་། དོན་དམ་དཔྱོད་
བྱེད་ཀྱི་རིགས་ཤེས་ཀྱིས་ཕུང་པོ་སོགས་ཀྱི་ཆོས་རྣམས་རང་བཞིན་གྱིས་མེད་་་
པར་གཟིགས་པའི་གཟིགས་ངོར་ཕུང་སོགས་མེད་པ་དོན་དམ་བདེན་པ་ཡིན་་་
པའི་ཕྱིར་ཏེ། ཇི་ལྟ་བ་མཁྱེན་པའི་རྣམ་མཁྱེན་གྱིས་སྟོང་ཉིད་གཟིགས་པའི་
གཟིགས་ངོར་ཕུང་སོགས་མེད་པ་དོན་དམ་བདེན་པ་ཡིན་པའི་ཕྱིར་ཏེ། མདོ་
ལས། མཐོང་བ་མེད་པ་ནི་མཐོང་བ་དམ་པའོ། །ཞེས་དང༌། སྡུད་པ་ལས།
གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང་། །འདུ་ཤེས་མཐོང་
བ་མེད་ལ་སེམས་དཔའང་མི་མཐོང་ཞིང་། །གང་ལ་རྣམ་པར་ཤེས་དང་སེམས་
ཡིད་མཐོང་མེད་པ། །འདི་ནི་ཆོས་མཐོང་ཡིན་ཞེས་དེ་བཞིན་གཤེགས་པས་
བསྟན། །ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་
མཁའ་ཇི་ལྟར་མཐོང་སྟེ་དཔེ་འདི་བརྟགས་པར་གྱིས། །དེ་ལྟར་ཆོས་མཐོང་བ་
ཡང་དེ་བཞིན་གཤེགས་པས་བསྟན། །མཐོང་བ་དཔེ་གཞན་གྱིས་ནི་བསྙད་
པར་ནུས་མ་ཡིན། །ཞེས་གསུངས་པའི་ཕྱིར། བཞི་པ་བདེན་གཉིས་སོ་སོའི་དབྱེ་
བ་ལ། དོན་དམ་བདེན་པ་ལ་རྒྱས་པར་དབྱེ་ན། སྟོང་ཉིད་བཅུ་དྲུག་དང༌། དེ་
བསྡུ་ན། དངོས་པོ་སྟོང་པ་ཉིད་དང༌། དངོས་པོ་མེད་པ་སྟོང་པ་ཉིད་དང་།
རང་གི་ངོ་བོ་སྟོང་པ་ཉིད་དང་། གཞན་གྱི་ངོ་བོ་སྟོང་པ་ཉིད་བཞི་དང་།
མདོར་བསྡུ་ན། གང་ཟག་དང་། ཆོས་ཀྱི་བདག་མེད་ཕྲ་མོ་གཉིས་སུ་ཡོད་དེ།
འཇུག་པ་ལས། བདག་མེད་འདི་ནི་འགྲོ་བ་རྣམ་གྲོལ་ཕྱིར། །ཆོས་དང་གང་
ཟག་དབྱེ་བ་རྣམ་གཉིས་གསུངས། །ཞེས་དང་། སྤྲོས་དང་བཅས་པར་སྟོང་པ་
ཉིད། །བཅུ་དྲུག་བཤད་ནས་མདོར་བསྡུས་ཏེ། །སླར་ཡང་བཞིར་བཤད་དེ་དག་
ནི། །ཐེག་ཆེན་དུ་ཡང་བཞེད་པ་ཡིན། །ཞེས་གསུངས་པའི་ཕྱིར། ཀུན་རྫོབ་
• 281 •



པཎ་ཆེན་བདེ་ལེགས་ཉི་མས་མཛད།
ལ། འཇིག་རྟེན་པའི་ཤེས་པ་རང་ག་བ་ལ་ལྟོས་ནས་ཡང་དག་པ་དང་ལོག་པ་
གཉིས་སུ་ཡོད་དེ། དེ་ལ་ལྟོས་ནས་ཡང་དག་པའི་ཡུལ་ཡུལ་ཅན། ལོག་པའི་
ཡུལ་ཡུལ་ཅན་གཉིས་གཉིས་སུ་ཡོད་པའི་ཕྱིར་ཏེ། དེ་ཉིད་ལས། མཐོང་བ་རྫུན་
པའང་རྣམ་པ་གཉིས་འདོད་དེ། །དབང་པོ་གསལ་དང་དབང་པོ་སྐྱོན་ལྡན ནོ།།
ཞེས་གསུངས་པའི་ཕྱིར། རང་རྒྱུད་པའི་གཞུང་ལས་ནི། དོན་དམ་ལ་སྒྲས་
（ ༡ ༢ ༨ ན） བརྗོད་རིགས་ཀྱི་སྒོ་ནས་དོན་དམ་དངོས་དང་མཐུན་པའི་དོན་དམ་
གཉིས་སུ་འབྱེད། དེ་རེ་རེ་ལ་ཡང་ཡུལ་ཡུལ་ཅན་གཉིས་གཉིས་སུ་ཡོད་དེ། མྱུ་
གུ་དོན་དམ་པར་མེད་པར་མངོན་སུམ་དུ་རྟོགས་པའི་ཡེ་ཤེས་ཀྱི་གཟིགས་ངོ་་་
ན་མྱུ་གུ་དོན་དམ་པར་སྐྱེ་བ་མེད་པ་ནི་ཡུལ་དོན་དམ་པ་དངོས་དང་། དེ ལྟ་
བུ་ཡེ་ཤེས་དེའི་ཡུལ་ཅན་དོན་དམ་པའི་ངོ་བོ་ཡིན་ཏེ། ཡེ་ཤེས་དེའི་གཟིགས་
ངོ་ན་གཉིས་སྣང་དང་བདེན་འཛིན་གྱི་སྤྲོས་པ་མཐའ་དག་ལོག་པའི་ཕྱིར།
རིགས་ཤེས་རྗེས་དཔག་གི་གཟིགས་ངོ་ན་མྱུ་གུ་དོན་དམ་པར་སྐྱེ་བ་མེད་པ་་་་
དང་། རྟེན་འབྲེལ་དང་བདེན་སྟོང་ཚོགས་པ་ནི་མཐུན་པའི་ཡུལ་དོན་དམ་པ་
དང༌། དེ་ལྟ་བུའི་རིགས་ཤེས་རྗེས་དཔག་ནི་མཐུན་པའི་ཡུལ་ཅན་དོན་དམ་
པར་འཇོག་སྟེ། རྗེས་དཔག་དེའི་ངོས་ན་བདེན་འཛིན་གྱི་སྤྲོས་པ་ལོག་ཀྱང་།
གཉིས་སྣང་གི་སྤྲོས་པ་ཡོད་པའི་ཕྱིར། ཞེས་རང་རྒྱུད་པ་འདོད་དེ། བདེན་
གཉིས་ལས། སྐྱེ་བ་ལ་སོགས་བཀག་པ་ཡང་། །ཡང་དག་པ་དང་མཐུན་པའི་
ཕྱིར། །དོན་དམ་ཡིན་པ་ཁོ་བོ་འདོད། །ཅེས་དང༌། དབུ་མ་སྣང་བ་ལས། དེ་
ལྟར་ན་སྐྱེ་བ་མེད་པ་འདི་ཡང་དོན་དམ་པ་དང་མཐུན་པའི་ཕྱིར། དོན་དམ་
པ་ཞེས་བྱ་བའི་དངོས་སུ་ནི་མ་ཡིན་ཏེ། དངོས་སུ་དོན་དམ་པ་སྤྲོས་པ་ཐམས་
ཅད་ལས་འདས་པའི་ཕྱིར་རོ། །ཞེས་གསུངས་པའི་ཕྱིར། ཀུན་རྫོབ་ལ་དབྱེ་ན།
ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་ཡོད་ཅིང་། སྔོན་པོ་ལྟ་
བུ་རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་དུ་དོན་བྱེད་ནུས་པ་ནི། ཡང་
：282 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དག་ཀུན་རྫོབ་དང༌། སྨིག་རྒྱུ་ལྟ་བུ་རང་སྣང་ཡུལ་དུ་བྱེད་པའི་བློ་ལ་དེ་ལྟར་དུ་
མི་ནུས་པ་ནི། ལོག་པའི་ཀུན་རྫོབ་ཏུ་རང་རྒྱུད་པས་འདོད་དེ། བདེན་གཉིས་
ལས། སྣང་དུ་འདྲ་ཡང་དོན་དེ་དག །ནུས་པའི་ཕྱིར་དང་མི་ནུས་ཕྱིར། །ཡང་
དག་ཡང་དག་མ་ཡིན་པའི། །ཀུན་རྫོབ་ཀྱིས་ནི་དབྱེ་བ་བྱས། །ཞེས་གསུངས་
པའི་ཕྱིར། ལྔ་པ་ཕྱེ་བ་སོ་སོའི་ངོས་འཛིན་ནི། སྟོང་ཉིད་བཅུ་དྲུག་སོགས་ཀྱི་
ངོས་འཛིན་ནི། གོང་དུ་བཤད་པ་ལས་ཤེས་ཤིང༌། དོགས་པ་ཆུང་བས་མ་
བཀོད་ལ། བློ་བུར་གྱི་འཁྲུལ་རྒྱུས་གནོད་པ་མེད་པའི་དབང་པོའི་བདག་རྐྱེན་
བྱས་པ་ལ་བརྟེན་ནས་བྱུང་བའི་ཤེས་པ་དྲུག་གི་གཟུང་ཡུལ་རྣམས་ནི། འཇིག་
（ ༡༢ ༨ བ）རྟེན་ཤེས་ངོ་ལ་ལྟོས་ཏེ་ཡུལ་ཡང་དག་དང་། དེ་ལྟ་བུའི་ཤེས་པ་དྲུག་
ནི་དེ་ལ་ལྟོས་པའི་ཡུལ་ཅན་ཡང་དག་པའོ། །བློ་བུར་གྱི་འཁྲུལ་རྒྱུས་འཁྲུལ་
པར་སྐྱེད་པའི་ཤེས་པ་དྲུག་གི་ཡུལ་དུ་གྱུར་པའི་སྨིག་རྒྱུ་ལ་སོགས་པ་རྣམས་ནི།
དེ་ལ་ལྟོས་ཏེ་ཡུལ་ལོག་པ་དང་། དེ་ལྟ་བུའི་ཤེས་པ་རྣམས་ནི་དེ་ལ་ལྟོས་ཏེ་
ཡུལ་ཅན་ལོག་པ་ཡིན་ཏེ། དེ་ཉིད་ལས། གནོད་པ་མེད་པའི་དབང་པོ་དྲུག་
རྣམས་ཀྱིས། །བཟུང་བ་གང་ཞིག་འཇིག་རྟེན་གྱིས་རྟོགས་ཏེ། །འཇིག་རྟེན་ཉིད་
ལས་བདེན་ཡིན་ལྷག་མ་ནི། །འཇིག་རྟེན་ཉིད་ལས་ལོག་པར་རྣམ་པར་བཞག །
ཅེས་གསུངས་པའི་ཕྱིར། དབང་པོ་ལ་འཁྲུལ་རྒྱུའི་གནོད་པ་ཡོད་ཚུལ་ལ་ཡང་
དབང་པོ་གཟུགས་ཅན་ལ་གནོད་པ་དང༌། ཡིད་དབང་ལ་གནོད་པ་གཉིས།
དང་པོ་ལ་འཁྲུལ་རྒྱུ་ནང་ལ་ཡོད་པ་དང་། འཁྲུལ་རྒྱུ་ཕྱི་ལ་ཡོད་པ་གཉིས། དང་
པོ་ནི་རབ་རིབ་དང་། མིག་སེར་དང་། ད་དུར་ར་ཟོས་པ་དང༌། གཉིས་པ་ནི།
མེ་ལོང་དང་བྲག་ཕུག་སྟོང་པ་ནས་སྒྲ་བྱུང་བ་དང་། སོས་ཀའི་དུས་ཀྱི་ཉི་མའི་
འོད་ཟེར་བྱེ་མ་སྐྱ་བོའི་ཡུལ་དང་འཕྲད་པར་གྱུར་པ་དང༌། མིག་འཁྲུལ་མཁན་
གྱིས་སྦྱར་བའི་སྨན་དང་སྔགས་ལ་སོགས་པ་རྣམས་ཡིན། དེ་རྣམས་ཀྱི་འཁྲུལ་
པ་སྐྱེད་ཚུལ་ནི། རབ་རིབ་ཀྱིས་ནི་སྐྲ་ཤད་འཛག་སྣང་གི་དབང་ཤེས་འཁྲུལ་
• 283 •



པཎ་ཆེན་བདེ་ལེགས་ཉི་མས་མཛད།
པའི་རྒྱུ་བྱེད། མིག་སེར་གྱིས་དུང་དཀར་སེར་པོར་སྣང་བའི་དབང་ངེས་་་
འཁྲུལ་པའི་རྒྱུ་བྱེད། ད་དུར་ར་ཟོས་པས་ནི་ས་གཞི་གསེར་དུ་སྣང་བའི་དབང་
ཤེས་འཁྲུལ་པའི་རྒྱུ་བྱེད། མེ་ལོང་དང་བྱད་བཞིན་ཕྲད་པ་ནི། བྱད་བཞིན་གྱི་
གཟུགས་བརྙན་བྱད་བཞིན་དུ་སྣང་བའི་དབང་ཤེས་འཁྲུལ་བའི་རྒྱུ་བྱེད། བྲག་
ཕུག་སྟོང་པའི་སྒྲས་ནི། བྲག་ཆ་རྗོད་བྱེད་ཀྱི་སྒྲར་སྣང་བའི་དབང་ཤེས་འཁྲུལ་
བའི་རྒྱུ་བྱེད། སོས་ཀའི་དུས་ཀྱི་ཉི་མའི་འོད་ཟེར་བྱེ་མ་སྐྱ་བོའི་ཡུལ་དང་ཉེ་
བར་གྱུར་པ་ནི། སྨིག་རྒྱུ་ལ་ཆུར་སྣང་བའི་དབང་ཤེས་འཁྲུལ་བའི་རྒྱུ་བྱེད།
མིག་འཁྲུལ་མཁན་གྱིས་སྦྱར་བའི་སྨན་དང་སྔགས་ཀྱིས་ནི། རྡེའུ་ཤིང་རྟ་གླང་
དུ་སྣང་བའི་དབང་ཤེས་འཁྲུལ་བའི་རྒྱུ་བྱེད་དོ། །གཉིས་པ་ཡིད་དབང་ལ་
གནོད་པ་བྱེད་པའི་འཁྲུལ་རྒྱུ་ནི། གྲུབ་མཐའ་ངན་པ་དང་། གཏན་ཚིགས་
（ ༡ ༢༩ ན) ལྟར་སྣང་དང་། གཉིད་ལ་སོགས་པ་ཡིན་ལ། གྲུབ་མཐའ་ངན་པ་ངང་
གཏན་ཚིགས་ལྟར་སྣང་གིས་ནི། བདག་རྟག་པ་དང༌། སྤྱི་གཙོ་བོ་ཡོད་ང་ར་
འཛིན་པའི་ཡིད་ཤེས་འཁྲུལ་པའི་རྒྱུ་བྱེད། གཉིད་ཀྱིས་ནི་རྨི་ལམ་ན་གླང་པོ་ཆེ་
སྣང་བ་ལ་གླང་པོ་ཆེར་སྣང་བའི་ཡིད་ཤེས་འཁྲུལ་པའི་རྒྱུ་བྱེད་དོ། །དེ་དག་གི་
དམིགས་བསལ་ནི། འཕྲལ་གྱི་འཁྲུལ་རྒྱུས་མ་བསླད་པའི་ཡུལ་དང་ཡུལ་ཅན་
གང་རུང་ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་ཡིན་པས་མ་
ཁྱབ་སྟེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྷན་སྐྱེས་
དང་སྒྲ་རྟག་འཛིན་རྟོག་པ་ལྷན་སྐྱེས་རྣམས་འཕྲལ་གྱི་འཁྲུལ་རྒྱུས་མ་བསླད་་་
པའི་ཤེས་པ་ཡིན་ཀྱང་། འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པའི་ཕྱིར།
འཕྲལ་གྱི་འཁྲུལ་རྒྱུས་བསླད་པའི་ཡུལ་ཡུལ་ཅན་གང་རུང་ཡིན་ན། འཇིག་
རྟེན་ཤེས་ངོ་ལ་ལྟོས་ཏེ་ལོག་པ་ཡིན་པས་མ་ཁྱབ་སྟེ། གྲུབ་མཐའ་ངན་པས་
བསླད་པའི་དབང་གིས་བདེན་པར་གྲུབ་པ་འཐད་སྙམ་དུ་འཛིན་པའི་རྟོག་པ་
དེ་འཕྲལ་གྱི་འཁྲུལ་རྒྱུས་བསླད་པའི་ཤེས་པ་ཡིན་ཀྱང་། དེ་འཇིག་རྟེན་ཤེས་ངོ་
284.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལ་ལྟོས་ཏེ་ལོག་པ་མ་ཡིན་པའི་ཕྱིར་ཏེ། དེས་ན་འཇིག་རྟེན་ཤེས་ངོ་ལ་ལྟོས་ཏེ་
ཡང་ལོག་གི་ཁྱད་པར་ནི། ཤེས་པ་ཡིན་པ་གང་ཞིག །སྟོང་ཉིད་རྟོགས་མ་མྱོང་
བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་མི་་་་
ནུས་པ་དེ་ཁྱོད་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ཡང་དག་པ་ཡིན་པའི་
མཚན་ཉིད། ཤེས་པ་གང་ཞིག །སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་
ཀྱི་ཐ་སྙད་པའི་ཚད་མས་ཁྱོད་ལོག་ཤེས་སུ་རྟོགས་ནུས་པ་དེ་འཇིག་རྟེན་ཤེས་་
ངོ་ལ་ལྟོས་ཏེ་ཡུལ་ཅན་ལོག་པའི་མཚན་ཉིད། ཡུལ་གྱི་ཀུན་རྫོབ་གང་ཞིག །
སྟོང་ཉིད་རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་་
སྣང་བ་ལྟར་མ་གྲུབ་པར་རྟོགས་ནུས་པ་དེ་ཁྱོད་འཇིག་རྟེན་ཤེས་ངོ་ལ་ལྟོས་ཏེ་
ཡུལ་ལོག་པའི་ཀུན་རྫོབ་ཀྱི་མཚན་ཉིད། ཡུལ་གྱི་ཀུན་རྫོབ་གང་ཞིག །སྟོང་ཉིད་
རྟོགས་མ་མྱོང་བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་སྣང་བ་་་་
ལྟར་དུ་མ་གྲུབ་པར་རྟོགས་མི་ནུས་པ་དེ་འཇིག་རྟེན་( ༡ ༢༩བ) ཤེས་ངོ་ལ་ལྟོས་
ཏེ་ཡུལ་ཡང་དག་པའི་ཀུན་རྫོབ་ཀྱི་མཚན་ཉིད། ཀུན་རྫོབ་ཀྱི་བདེན་པ་ལ།
ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་མི་འབྱེད་དེ། ཡང་དག་
ཀུན་རྫོབ་མེད་པའི་ཕྱིར། འོ་ན་ལོག་པའི་ཀུན་རྫོབ་ཡོད་དམ་མེད་ཅེ་ན། ཁ་
ཅིག །བདེན་འཛིན་གཉིས་ལ་སོགས་པའི་མ་རིག་བག་ཆགས་ཀྱིས་བསླད་པའི་
ཡུལ་ཡུལ་ཅན་ལ་སོགས་པ་རྣམས་ལོག་པའི་ཀུན་རྫོབ་ཡིན་ཞེ་ན། བདེན་
འཛིན་ལོག་པའི་ཀུན་རྫོབ་མ་ཡིན་ཏེ། སྟོང་ཉིད་རྟོགས་མ་མྱོང་བའི་གང་ཟག་
གི་རྒྱུད་ཀྱི་ཐ་སྙད་པའི་ཚད་མས་བདེན་འཛིན་ལོག་ཤེས་སུ་རྟོགས་མི་ནུས་་་་་
པའི་ཕྱིར། དེའི་ཤུགས་ལ་ལོག་པའི་ཀུན་རྫོབ་ཡོད་དེ། སྟོང་ཉིད་རྟོགས་མ་མྱོང་
བའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་ནུས་པའི་་
ཡུལ་ཅན་དང་དེའི་ཡུལ་རྣམས་ལོག་པའི་ཀུན་རྫོབ་ཡིན་པའི་ཕྱིར། འཇིག་
རྟེན་ཉིད་ལས་བདེན་ཡིན་ཞེས་པའི་འཇིག་རྟེན་དེ་གང་ལ་བྱེད་སྙམ་ན། སྤྱིར་
.285 .



པཎ་ཆེན་བདེ་ལེགས་ཉི་མས་མཛད།
དབུ་མའི་སྐབས་སུ་འཇིག་རྟེན་ལ་འཇུག་ཚུལ་དུ་མ་གསུངས་ཏེ། ཡབ་སྲས་
མཇལ་བའི་མདོར། འཇིག་རྟེན་པའི་སྤྱོད་པར་ཞེས་དང་། རྩ་ཤེར། འཇིག་
རྟེན་ཀུན་རྫོབ་བདེན་པ་དང་ཞེས་པའི་འཇིག་རྟེན་གྱི་ཤེས་པ་ནི་ཐ་སྙད་པའི་་
ཚད་མ་ལ་བྱེད། འཇིག་རྟེན་དོན་ནི་འཇིག་རྟེན་གྲགས་ཉིད་ཀྱི། །ཞེས་པའི་
འཇིག་རྟེན་པའི་ཤེས་པ་ནི། འཇིག་རྟེན་རང་གའི་ཤེས་པ་ལ་བྱེད། འཇིག་
རྟེན་ཉིད་ལས་བདེན་ཡིན་ཞེས་པའི་འཇིག་རྟེན་པའི་ཤེས་པ་ནི་སྟོང་ཉིད་མ་་་
རྟོགས་པའི་འཇིག་རྟེན་པའི་ཤེས་པ་ལ་བྱེད་དོ། །དྲུག་པ་བདེན་གཉིས་ངོ་བོ་
གཅིག་དང་ཐ་དད་གང་ཡིན་དཔྱད་པ་ལ། སྔ་རབས་པ་མང་པོ་དང༌། ཕྱིས་ཀྱི་
ཁ་ཅིག །བདེན་གཉིས་སོགས་ཆོས་གང་ལ་ཡང་ངོ་བོ་མེད་དོ་ཞེས་འདོད་པ་ནི།
དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་སོགས་དང་། སེམས ཀྱི་
རང་བཞིན་འོད་གསལ་གང་ཡིན་པ་ཞེས་ཆོས་རྣམས་ཀྱི་ངོ་བོ་དང་། སེམས་ཀྱི་
རང་བཞིན་ཡོད་པར་གསུངས་པ་དང་འགལ་ཞིང་། ཆོས་རྣམས་ཀྱི་ཆོས་ཉིད།
ཆོས་རྣམས་ཀྱི་རང་བཞིན་དང་ངོ་བོ་དང་གནས་ལུགས་ཡིན་པར་གསུངས་པ་
དང་འགལ་བས་མི་འཐད་དོ། །དེས་ན་བདེན་པ་གཉིས་ཀྱི་ངོ་བོ་ཡོད་ལ། དེ་
ཡོད་ན་བདེན་གཉིས་ངོ་བོ་གཅིག་དང་ཐ་དད་གང་རུང་ཡིན་དགོས་ཏེ། ཡོད་
ན་གཅིག་( ༡ ༣༠ ན） དང་ཐ་དད་གང་རུང་ཡིན་དགོས་པའི་ཕྱིར། བདེན་གཉིས་
ངོ་བོ་ཐ་དད་ཡིན་པ་ནི་མི་འཐད་དེ། བདེན་གཉིས་ངོ་བོ་ཐ་དད་ཡིན་ན་དེ་
གཉིས་འབྲེལ་མེད་ཀྱི་ཐ་དད་ཡིན་དགོས། དེ་ལྟར་ན་ཀུན་རྫོབ་བདེན་པ་
བདག་མེད་ཀྱི་ངོ་བོ་མ་ཡིན་པས་ཀུན་རྫོབ་བདེན་པ་བདེན་གྲུབ་ཏུ་འགྱུར་་་་་་
བའི་ཕྱིར། དེ་ལྟར་ན་བདེན་གཉིས་ངོ་བོ་གཅིག་ལ་ལྡོག་པ་ཐ་དད་པ་བདག་
གཅིག་གི་འབྲེལ་བ་གྲུབ་པའི་བྱས་མི་རྟག་ལྟ་བུ་ཡིན་ཏེ། བྱང་ཆུབ་སེམས་
འགྲེལ་ལས། ཀུན་རྫོབ་ལས་ནི་ཐ་དད་གང་། །དེ་ཉིད་དམིགས་པ་མ་ཡིན་ཏེ། །
ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་ཡིན། །ཞེས་
• 286 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གསུངས་པའི་ཕྱིར། བདུན་པ་སྒྲ་བཤད་པ་ནི། དོན་དམ་བདེན་པའི་སྒྲ་བཤད་
པ་དང་། ཀུན་རྫོབ་བདེན་པའི་སྒྲ་བཤད་པའོ། །དང་པོ་ནི། སེམས་ཙམ་པ་
དང་རང་རྒྱུད་པའི་གཞུང་མང་པོར་ཡུལ་ཅན་དོན་དམ་པ་འཕགས་པའི་ཟག་
མེད་ཡེ་ཤེས་ཀྱི་རྙེད་དོན་ཡིན་པས། དོན་དམ་པའི་བདེན་པ་ཞེས་བཤད་ལ།
འདིར་ནི་ཚིག་གསལ་ལས། དོན་ཡང་དེ་ཡིན་ལ་དམ་པ་ཡང་ཡིན་པས་དོན་
དམ་པའོ། །དེ་ཉིད་བདེན་པ་ཡིན་པས་དོན་དམ་བདེན་པའོ། །ཞེས་གསུངས།
དོན་ནི་བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་པ་ཞེས་བརྗོད་པའི་རྒྱུ་
མཚན་ཡོད་དེ། དོན་ཡང་ཡིན་དམ་པ་ཡང་ཡིན་བདེན་པ་ཡང་ཡིན་པས་ན་དེ་
ལྟར་བརྗོད་པའི་ཕྱིར། དོན་ཡིན་ཏེ་འཕགས་པའི་མཉམ་གཞག་ཡེ་ཤེས་ཀྱི་
རྙེད་དོན་ཡིན་པའི་ཕྱིར། དམ་པ་ཡིན་ཏེ་གནས་ལུགས་དམ་པ་ཡིན་པའི་ཕྱིར།
བདེན་པ་ཡིན་ཏེ་སྣང་ཚུལ་དང་གནས་ཚུལ་མཐུན་པའི་མི་བསླུ་བ་ཡིན་པའི་་་
ཕྱིར། སྣང་ཚུལ་དང་གནས་ཚུལ་མཐུན་པའི་མི་བསླུ་བ་དེ་བདེན་པར་འཇོག་
སྟེ། རིགས་པ་དྲུག་ཅུ་པ་ལས། མྱ་ངན་འདས་པ་བདེན་གཅིག་པུ། །ཞེས་པའི་
འགྲེལ་པ་ལས། ཇི་ལྟར་འདུས་བྱས་ལ་སོགས་པ་རང་སྣང་བའི་བྱིས་པ་རྣམས་
ལ་སླུ་བར་བྱེད་པ་ཡིན་པ་དེ་བཞིན་དུ། མྱ་ངན་ལས་འདས་པར་བྱེད་པ་ནི་མ་
ཡིན་ཏེ། རྟག་ཏུ་སྐྱེ་བ་མེད་པའི་རང་བཞིན་གྱི་ངོ་བོ་ཁོ་ནར་གནས་པ་ཉིད་ཀྱི་
ཕྱིར་རོ། །དེ་ནི་བྱིས་པ་རྣམས་ལ་ཡང་འདུས་བྱས་ལྟར་སྐྱེ་བའི་ངོ་བོ་ནམ་ཡང་
མི་སྣང་ངོ༌། །དེའི་ཕྱིར་མྱ་ངན་ལས་( ༡ ༣༠ བ）འདས་པ་རྟག་ཏུ་མྱ་ངན་ལས་
འདས་པ་ཉིད་དུ་གནས་པའི་ཕྱིར་འཇིག་རྟེན་གྱི་ཐ་སྙད་ཁོ་ནས་བདེན་པ་་་་་
དམ་པར་གསུངས་ཀྱི། ཞེས་གསུངས་པའི་ཕྱིར་གཉིས་པ་ནི། བུམ་པ་ཆོས་ཅན།
ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་ཀུན་རྫོབ་པ་
བུམ་པ་བདེན་པར་འཛིན་པའི་བདེན་འཛིན་གྱི་ངོ་བོར་བདེན་པས་དེ་ལྟར་་་
བརྗོད་པའི་ཕྱིར། བུམ་པ་བདེན་པར་འཛིན་པའི་བདེན་འཛིན་དེ་ལ་བློ་ཀུན་
•287 •



པཎ་ཆེན་བདེ་ལེགས་ཉི་མས་མཛད།
རྫོབ་པ་ཞེས་བརྗོད་པའི་རྒྱུ་མཚན་ཡོད་དེ། ཀུན་རྫོབ་དང་སྒྲིབ་བྱེད་སྐད་དོད་
གཅིག་ལ། །བུམ་པའི་གནས་ལུགས་མཐོང་བ་ལ་སྒྲིབ་པར་བྱེད་པས་དེ་ལྟར་
བརྗོད་པའི་ཕྱིར་ཏེ། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་དང་།
དེ་སྐད་དུ་ལང་གཤེགས་ལས། དངོས་རྣམས་སྐྱེ་བ་ཀུན་རྫོབ་ཏུ། །དམ་པའི་
དོན་དུ་རང་བཞིན་མེད། །རང་བཞིན་མེད་ལ་འཁྲུལ་པ་གང་། །དེ་ནི་ཡང་དག་
ཀུན་རྫོབ་འདོད། །ཅེས་གསུངས་པའི་ཕྱིར། ཀུན་རྫོབ་ཀྱི་སྒྲ་དོན་ཡང་། ཀུན་
ཞེས་པ་སྣ་ཚོགས་པ་དང་། རྫོབ་ཅེས་པ་རྫུན་པའི་དོན་ཡིན་པས། བུམ་པ་ཆོས་
ཅན། ཀུན་རྫོབ་ཅེས་བྱ་སྟེ་ངོ་བོ་མི་འདྲ་བའི་དབྱེ་བ་སྣ་ཚོགས་པ་ཡོད་ཅིང་།
རྫུན་པ་ཡིན་པས་དེ་ལྟར་དུ་བརྗོད་པའི་ཕྱིར། རྫུན་པ་ཡིན་ཏེ། སྣང་ཚུལ་དང་
གནས་ཚུལ་མི་མཐུན་པའི་བསླུ་བ་ཡིན་པའི་ཕྱིར། ཁྱབ་སྟེ། རྩ་ཤེས་ལས་འདུ་
བྱེད་ཐམས་ཅད་སླུ་བའི་ཆོས། །དེས་ན་དེ་དག་རྫུན་པ་ཡིན། །ཞེས་དང༌། འདུ་
བྱེད་ཐམས་ཅད་རྫུན་པ་སྟེ། །བསླུ་བའི་ཆོས་ཅན་ཡིན་པའི་ཕྱིར། །མ་རིག་
སྒྱུ་མའི་ཆུ་བཞིན་ནོ། །གང་ཞིག་བདེན་པ་དེ་ནི་སླུ་བའི་ཆོས་ཅན་མ་ཡིན་ཏེ།
དཔེར་ན་མྱ་ངན་ལས་འདས་པ་བཞིན་ནོ། །ཞེས་གསུངས། ཆོས་དེའི་སྒྲ་བཤད་
དུ་ཡོད་པ་དང་། ཆོས་དེའི་མིང་དངོས་མིང་དུ་འཇུག་པ་ལ་མུ་བཞི་ཡོད་དེ།
གཉིས་ཀ་ཡིན་པའི་མུ་ནི། མཚོ་ལས་སྐྱེས་པའི་པདྨ་ལ་མཚོ་སྐྱེས་ཞེས་པའི་སྒྲ་
བཤད་འཇུག་གཉིས་ཀའི་གཞི་ཡིན། སྐམ་ལས་སྐྱེས་པའི་པདྨོ་དེའི་མིང་དངོས་
མིང་དུ་འཇུག་པའི་གཞི་ཡིན་ཀྱང་། དེའི་སྒྲ་བཤད་དུ་མེད་དེ། ཆོས་ཉིད་བློ་
ཀུན་རྫོབ་པ་བདེན་འཛིན་ལྷན་སྐྱེས་ཀྱི་ངོ་བོར་བདེན་པས་ཀུན་རྫོབ་བདེན་་་
པའི་སྒྲ་བཤད་དུ་ཡོད་ཀྱང་ཀུན་རྫོབ་བདེན་པ་ཞེས་པའི་མིང་དངོས་མིང་དུ་་་
འཇུག་པའི་གཞི་མ་ཡིན། ཆོས་ཕལ་ཆེ་བ་གཉིས་ཀ་མ་ཡིན་པའི་མུ་ཡིན་པའི་
ཕྱིར། །
༈ འདི་དག་གི་སྐབས་( ༡ ༣ ༡ ན）སུ། མཐའ་དཔྱད་པ་ལ། ཁ་ཅིག །མཐར་
• 288 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐུག་དཔྱོད་པའི་རིགས་ཤེས་ཚད་མའི་རྙེད་དོན་དོན་དམ་བདེན་པའི་མཚན་་
ཉིད་དང་། ཐ་སྙད་དཔྱོད་པའི་རིགས་ཤེས་ཚད་མའི་རྙེད་དོན་ཀུན་རྫོབ་
བདེན་པའི་མཚན་ཉིད་ཟེར་ན་མི་འཐད་དེ། སྟོང་ཉིད་ཀྱི་དོན་སྤྱི་མཐར་ཐུག་
དཔྱོད་པའི་རིགས་ཤེས་ཀྱི་རྙེད་དོན་ཡིན། སྟོང་ཉིད་ཐ་སྙད་པའི་ཚད་མའི་
རྙེད་དོན་ཡིན་པའི་ཕྱིར། དང་པོ་གྲུབ་སྟེ། དེ་དེའི་གཞལ་བྱ་ཡིན་པའི་ཕྱིར།
གཉིས་པ་ལ་ཡང་རིགས་འགྲེ །གཞན་ཡང་། དམ་བཅའ་དེ་མི་འཐད་དེ། གཞི་
གྲུབ་ན་དེ་གཉིས་ཀ་ཡིན་དགོས་པའི་ཕྱིར་ཏེ། གཞི་གྲུབ་ན་ཇི་ལྟ་བ་མཁྱེན་
པའི་རྣམ་མཁྱེན་གྱི་གཞལ་བྱ་དང་། ཇི་སྙེད་པ་མཁྱེན་པའི་རྣམ་མཁྱེན་གྱི་
གཞལ་བྱ་གཉིས་ཀ་ཡིན་དགོས་པའི་ཕྱིར། བྱས་པ་ལ་ཁ་ཅིག །སངས་འཕགས་
ཀྱི་མིག་ཤེས་ཀྱི་གཟུང་བྱ་ཡིན་ན། མིག་ཤེས་ཀྱི་གཟུང་བྱ་ཡིན་དགོས་པར་ཐལ།
ཇི་ལྟ་བ་མཁྱེན་པའི་རྣམ་མཁྱེན་གྱི་རྙེད་དོན་ཡིན་ན། མཐར་ཐུག་དཔྱོད་པའི་
རིགས་ཤེས་ཚད་མའི་རྙེད་དོན་ཡིན་དགོས་པའི་ཕྱིར། རྟགས་ཁས། ཟེར་ན་མ་
ཁྱབ། གཞན་ཡང་། སྔར་གྱི་དམ་བཅའ་དེ་མི་འཐད་པར་ཐལ། །བདེན་མེད་ཐ་
སྙད་པའི་ཚད་མའི་རྙེད་དོན་དང༌། ཐེག་ཆེན་གྱི་མཐོང་ལམ་བར་ཆད་མེད་
ལམ། མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་དང༌། བདེན་
མེད་ཀྱི་དོན་སྤྱི་མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་ཡིན་་་
པའི་ཕྱིར། དང་པོ་གྲུབ་སྟེ། བདེན་མེད་དེ་བདེན་འཛིན་ལོག་ཤེས་སུ་རྟོགས་
པའི་ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར་ཏེ། བདེན་འཛིན་ལོག་
ཤེས་སུ་རྟོགས་པའི་ཐ་སྙད་ཚད་མས་བདེན་འཛིན་གྱི་ཞེན་ཡུལ་མེད་པར་་་་་
རྟོགས་པའི་ཕྱིར། དེས་དེ་ལོག་ཤེས་སུ་རྟོགས་པའི་ཕྱིར། གཉིས་པ་གྲུབ་སྟེ། དེ་
ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་རྙེད་དོན་ཡིན་པའི་ཕྱིར་ཏེ།
དེའི་གཞལ་བྱ་ཡིན་པའི་ཕྱིར། དེ་དེ་ལ་ཚད་མ་ཡིན་པའི་ཕྱིར། དེ་དེའི་སྣང་
བ་ལ་ཚད་མ་ཡིན་པའི་ཕྱིར། གསུམ་པ་གྲུབ་སྟེ། དེ་བདེན་མེད་རྟོགས་པའི་
289.



པཎ་ཆེན་བདེ་ལེགས་ཉི་མས་མཛད།
རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་
པའི་ཕྱིར་ཏེ། དེའི་སྣང་ཡུལ་གྱི་གཞལ་བྱ་གཅིག་ཡོད་པའི་ཕྱིར། ཁ་ཅིག །
མཐར་ཐུག་དཔྱོད་པའི་རིགས་ཤེས་ཚད་མའི་རྙེད་དོན་དང་། ཐ་སྙད་དཔྱོད་
པའི་ཚད་མའི་རྙེད་( ༡ ༣ ༡ བ) དོན་འགལ་བར་ཐལ། འཁྲུལ་ཤེས་ཀྱི་རྙེད་དོན་
དང་མ་འཁྲུལ་བའི་ཤེས་པའི་རྙེད་དོན་གཉིས་འགལ་བའི་ཕྱིར་ཏེ། ཚིག་
གསལ་ལས། ཕྱིན་ཅི་ལོག་པ་དང་ཕྱིན་ཅི་མ་ལོག་པ་དག་ནི་ཐ་དད་པའོ། །ཞེས་
གསུངས་པའི་ཕྱིར་ན་མ་ཁྱབ། ཊིཀ་ཆེན་ལས། གལ་ཏེ་ཡང་དག་པའི་ཀུན་རྫོབ་
མི་འདོད་པས་ཡང་ལོག་གཉིས་སུ་མི་འབྱེད་ཀྱང་། མ་རིག་པའི་བསླད་ང་འི་
ཡུལ་དང་ཡུལ་ཅན་རྣམས་ལོག་པའི་ཀུན་རྫོབ་ཏུ་ཅིའི་ཕྱིར་མི་འཇོག་ཅེ་ན།
ཀུན་རྫོབ་ནི་ཐ་སྙད་པའི་ཚད་མས་འཇོག་དགོས་པའི་ཕྱིར། ལོག་པའི་ཀུན་
རྫོབ་འཇོག་ན་ཡང་དེ་ལ་ལྟོས་ནས་འཇོག་དགོས་ན། མ་རིག་པའི་བག་ཆགས་
ཀྱིས་བསླད་པ་ནི་འཁྲུལ་བར་ཐ་སྙད་པའི་ཚད་མས་མི་གྲུབ་པའི་ཕྱིར་རོ། །
ཞེས་གསུངས། འདིའི་དོན་ལ་ཁ་ཅིག །ཀུན་རྫོབ་ཡིན་ན། ལོག་པའི་ཀུན་རྫོབ་
ཡིན་པས་ཁྱབ་ཟེར་ན། བདེན་འཛིན་ཆོས་ཅན། དེར་ཐལ་དེའི་ཕྱིར། འདོད་ན།
དེ་ཆོས་ཅན། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་
པའི་ཚད་མས་ཁྱོད་ལོག་ཤེས་སུ་རྟོགས་ནུས་པར་ཐལ། ཁྱོད་ཤེས་པ་གང་ཞིག །
ཁྱོད་ལོག་པའི་ཀུན་རྫོབ་ཡིན་པའི་ཕྱིར། ཁྱབ་སྟེ། ཊིཀ་ཆེན་ལས། ཀུན་རྫོབ་ནི་
ཐ་སྙད་པའི་ཚད་མས་ཞེས་པ་ནས། མ་གྲུབ་པའི་ཕྱིར་རོ། །ཞེས་པའི་བར་
གསུངས་པའི་ཕྱིར། འདོད་ན། ཤེས་བྱ་ཆོས་ཅན། སྟོང་ཉིད་ལ་བློ་ཁ་མ་ཕྱོགས་
པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་བདེན་འཛིན་ལོག་ཤེས་སུ་་་་
རྟོགས་མི་ནུས་པར་ཐལ། བདེན་འཛིན་ལོག་ཤེས་སུ་རྟོགས་པའི་གང་ཟག་
ཡིན་ན། བདེན་མེད་རྟོགས་པའི་གང་ཟག་ཡིན་དགོས་པའི་ཕྱིར། ཁོ་ན་རེ།
ལོག་པ་གང་ཞིག །ཀུན་རྫོབ་ཡིན་ན་ལོག་པའི་ཀུན་རྫོབ་ཡིན་དགོས་པར་ཐལ།
，29) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལོག་པའི་ཀུན་རྫོབ་ཡོད་པའི་ཕྱིར། འདོད་ན། ལོག་པ་གང་ཞིག་ཤེས་པ་ཡིན་
ན་ལོག་ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། གཟུགས་
འཛིན་མིག་ཤེས་ཆོས་ཅན། དེར་ཐལ་དེའི་ཕྱིར། འདོད་མི་ནུས་ཏེ། ཚད་མ་
ཡིན་པའི་ཕྱིར། ཞེས་ཟེར། ཁ་ཅིག །ལོག་པའི་ཀུན་རྫོབ་མེད་པ་ལུང་དེའི་དོན་
ཡིན་ཟེར་ན། མི་འཐད་པར་ཐལ། ལོག་པའི་ཀུན་རྫོབ་ཡོད་པའི་ཕྱིར་ཏེ། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དེ་དེ་ཡིན་པའི་ཕྱིར།
མ་གྲུབ་ན། དེ་ཆོས་ཅན། ཁྱོད་ལོག་པའི་ཀུན་རྫོབ་ཡིན་པར་ཐལ། སྟོང་ཉིད་ལ་
བློ་ཁ་མ་ཕྱོགས་པའི་( ༡ ༣ ༢ ན) གང་ཟག་གི་རྒྱུད་ཀྱི་ཐ་སྙད་པའི་ཚད་མས་ཁྱོད་་
ལོག་ཤེས་སུ་རྟོགས་ནུས་པའི་ཕྱིར། ཁྱབ་པ་ཡོད་དེ། རྣམ་བཤད་ལས། མ་
རིག་པའི་བག་ཆགས་ཀྱིས་བསླད་པ་ནི་འཁྲུལ་བར་ཐ་སྙད་པའི་ཚད་མས་མི་་
འགྲུབ་པའི་ཕྱིར་རོ། །ཞེས་གསུངས་པའི་ཕྱིར། ཞེས་པའི་ཤུགས་ཀྱི་བསྟན་དོན་
གྲུབ་པའི་ཕྱིར། རྟགས་དེར་ཐལ། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་ལོག་ཤེས་སུ་རྟོགས་པའི་གང་ཟག་ཡིན་ན། སྟོང་ཉིད་
རྟོགས་པའི་གང་ཟག་ཡིན་མི་དགོས་པའི་ཕྱིར་ཏེ། གང་ཟག་རང་སྐྱ་ཐུབ་པའི་
རྫས་ཡོད་ཀྱིས་སྟོང་པར་རྟོགས་པའི་གང་ཟག་ཡིན་ན། སྟོང་ཉིད་རྟོགས་པའི་
གང་ཟག་ཡིན་མི་དགོས་པའི་ཕྱིར། ཁོ་ན་རེ། ཡང་དག་ཀུན་རྫོབ་ཡོད་པར་
ཐལ། ལོག་པའི་ཀུན་རྫོབ་ཡོད་པའི་ཕྱིར་ན་མ་ཁྱབ། ཡང་དག་ཡིན་ན་ཀུན་
རྫོབ་མ་ཡིན་དགོས་པའི་ཕྱིར། ཡང་ཁོ་ན་རེ། ཀུན་རྫོབ་ཡིན་ན་ལོག་པའི་ཀུན་
རྫོབ་ཡིན་དགོས་པར་ཐལ། ལོག་པའི་ཀུན་རྫོབ་ཡོད་པ་གང་ཞིག །ཡང་དག་
ཀུན་རྫོབ་མེད་པའི་ཕྱིར། ཟེར་ན་མ་ཁྱབ། ཁ་ཅིག །བདེན་འཛིན་ལོག་ཤེས་སུ་
ཐ་སྙད་པའི་ཚད་མས་རྟོགས་མི་ནུས་པ་ལུང་དེའི་དོན་ཡིན་ཟེར་བ་མི་འཐད་་
དེ། བདེན་འཛིན་ལོག་ཤེས་སུ་ཐ་སྙད་པའི་ཚད་མས་རྟོགས་ནུས་པར་ཐལ།
བདེན་འཛིན་ལོག་ཤེས་ཡིན་པ་དེ་ཐ་སྙད་པའི་ཚད་མའི་རྙེད་དོན་ཡིན་པའི་་་
• 29]



པཎ་ཆེན་བདེ་ལེགས་ཉི་མས་མཛད།
ཕྱིར། མ་གྲུབ་ན། དེ་ཆོས་ཅན། དེར་ཐལ། ཀུན་རྫོབ་བདེན་པ་ཡིན་པའི་ཕྱིར།
ཁོ་ན་རེ། མ་རིག་པའི་བག་ཆགས་ཀྱིས་བསླད་པ་ནི་འཁྲུལ་བར་ཐ་སྙད་པའི་
ཚད་མས་མི་འགྲུབ་པའི་ཕྱིར། ཞེས་གསུངས་པ་མི་འཐད་པར་ཐལ། །བདེན་
འཛིན་ལོག་ཤེས་སུ་ཐ་སྙད་པའི་ཚད་མས་རྟོགས་ནུས་པའི་ཕྱིར། ཞེས་ཟེར་ན་
མ་ཁྱབ་སྟེ། བདེན་འཛིན་ལོག་ཤེས་སུ་སྟོང་ཉིད་ལ་བློ་ཁ་མ་ཕྱོགས་པའི་གང་
ཟག་གི་རྒྱུད་ཀྱི་ཐ་སྙད་པའི་ཚད་མས་རྟོགས་མི་ནུས་པ་ལུང་དེའི་དོན་ཡིན་་་་
པའི་ཕྱིར། ལུང་དེའི་དོན་ནི། ཡང་དག་པའི་ཀུན་རྫོབ་མེད་པས། ཀུན་རྫོབ་ལ་
ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་མི་འབྱེད་ཀྱང་། བདེན་
འཛིན་ཡུལ་དང་བཅས་པ་ལོག་པའི་ཀུན་རྫོབ་ཏུ་ཅིའི་ཕྱིར་མི་འཇོག་ཅེ་ན།
བདེན་འཛིན་ཡུལ་དང་བཅས་པ་ལོག་པའི་ཀུན་རྫོབ་ཏུ་མི་འཇོག་སྟེ། ཀུན་
རྫོབ་ནི་ཐ་སྙད་པའི་ཚད་མས་འཇོག་དགོས་པས་ལོག་པའི་ཀུན་རྫོབ་འཇོག་་་་
ན་ཡང་སྟོང་ཉིད་( ༡ ༣ ༢ བ）ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་
པའི་ཚད་མས་འཇོག་དགོས་ལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་
རྒྱུད་ཀྱི་ཐ་སྙད་པའི་ཚད་མས་བདེན་འཛིན་ལོག་ཤེས་སུ་རྟོགས་མི་ནུས་པའི་་་
ཕྱིར། དེས་ན་ལུང་འདིའི་དངོས་སུ་སྟོང་ཉིད་ལ་བློ་ཁ་མ་ཕྱོགས་པའི་གང་ཟག་
གི་རྒྱུད་ཀྱི་ཐ་སྙད་པའི་ཚད་མས་བདེན་འཛིན་ཡུལ་དང་བཅས་པ་ལོག་ཤེས་་་
སུ་རྟོགས་མི་ནུས་པས་བདེན་འཛིན་ཡུལ་དང་བཅས་པ་ལོག་པའི་ཀུན་རྫོབ་་་
མ་ཡིན་པར་བསྟན་ནས། ཤུགས་ལ་སྟོང་ཉིད་ལ་བློ་ཁ་མ་ཕྱོགས་པའི་གང་
ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་སུ་རྟོགས་ནུས་པའི་ཡུལ་དང་
ཡུལ་ཅན་རྣམས་ལོག་པའི་ཀུན་རྫོབ་ཏུ་བསྟན་པས་ལུང་འདིས་ལོག་པའི་ཀུན་
རྫོབ་ཡོད་པར་བསྟན་པ་ཡིན་ནོ། །གཞན་ཡང་སོ་སྐྱེའི་རྒྱུད་ཀྱི་ཤེས་པ་ལ་
འཁྲུལ་ཤེས་དང་མ་འཁྲུལ་པའི་ཤེས་པ་གཉིས་སུ་འབྱེད་རིགས་པར་ཐལ་
དམ་བཅའ་འཐད་པའི་ཕྱིར། འདོད་ན། མི་རིགས་པར་ཐལ། སོ་སྐྱེའི་རྒྱུད་ཀྱི་
• 292 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཤེས་པ་ཡིན་ན། འཁྲུལ་ཤེས་ཡིན་དགོས་པའི་ཕྱིར། གཞན་ཡང་། ཀུན་རྫོབ་ལ་
སྣང་བ་ལྟར་གྲུབ་པ་དང་། སྣང་བ་ལྟར་མ་གྲུབ་པ་གཉིས་སུ་འབྱེད་རིགས་
པར་ཐལ། དེ་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་འབྱེད་
རིགས་པའི་ཕྱིར། འདོད་མི་ནུས་ཏེ། ཀུན་རྫོབ་ཡིན་ན་སྣང་བ་ལྟར་མ་གྲུབ་
པས་ཁྱབ་པའི་ཕྱིར་ཏེ། དེ་ཡིན་ན་སྣང་ཚུལ་དང་གནས་ཚུལ་མི་མཐུན་པས་
ཁྱབ་པའི་ཕྱིར་ཏེ། དེ་ཡིན་ན་རྫུན་པ་ཡིན་པས་ཁྱབ་པའི་ཕྱིར། ཁོ་ན་རེ། རྣམ་
མཁྱེན་ལ་སྣང་བ་ཆོས་ཅན། སྣང་བ་ལྟར་དུ་མ་གྲུབ་པར་ཐལ། ཀུན་རྫོབ་ཡིན་
པའི་ཕྱིར། འདོད་ན། རྣམ་མཁྱེན་ཆོས་ཅན། ཁྱོད་ལ་སྣང་བ་སྣང་བ་ལྟར་དུ་
གྲུབ་པར་ཐལ། ཁྱོད་མ་འཁྲུལ་པའི་ཤེས་པ་ཡིན་པའི་ཕྱིར། ཁྱབ་སྟེ། རང་ལ་
སྣང་བ་སྣང་བ་ལྟར་དུ་གྲུབ་པའི་རིག་པ། མ་འཁྲུལ་པའི་ཤེས་པའི་མཚན་ཉིད་
ཡིན་པའི་ཕྱིར། དེའི་མཚན་ཉིད་ཡོད་པའི་ཕྱིར། ཟེར་ན་མ་ཁྱབ་སྟེ། རང་
ལ་སྣང་བ་རང་ལ་སྣང་བ་ལྟར་དུ་གྲུབ་པའི་རིག་པ་མ་འཁྲུལ་པའི་ཤེས་པའི་
མཚན་ཉིད་ཡིན་པའི་ཕྱིར། ཁ་ཅིག །ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་
ཏེ་ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སུ་འབྱེད་རིགས་ཟེར་་་
ན། གཟུགས་འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཀུན་རྫོབ་ཡིན་པར་ཐལ།
( ༡ ༣ ༣ ན） ཡང་དག་ཀུན་རྫོབ་ཡོད་པའི་ཕྱིར་ཏེ། དམ་བཅའ་འཐད་པའི་ཕྱིར།
འདོད་ན། གཟུགས་འཛིན་རྟེན་ཤེས་ངོ་ལ་ལྟོས་ཏེ་བདེན་པ་ཡིན་པར་ཐལ།
གནོད་པ་མེད་པའི་དབང་པོ་དྲུག་རྣམས་ཀྱིས། །བཟུང་བ་གང་ཞིག་འཇིག་
རྟེན་གྱིས་རྟོགས་ཏེ། །འཇིག་རྟེན་ཉིད་ལས་བདེན་ཡིན་ཞེས་པའི་དོན་གྲུབ་
པའི་ཕྱིར། འདོད་མི་ནུས་ཏེ། དེ་དེ་ལ་ལྟོས་ཏེ་ཀུན་རྫོབ་ཡིན་ཏེ། དེ་དེ་ལ་ལྟོས་
ཏེ་ཡང་དག་ཀུན་རྫོབ་ཡིན་པའི་ཕྱིར། འཁོར་གསུམ། ཁ་ཅིག །འཇིག་རྟེན་
ཤེས་ངོ་ལ་ལྟོས་ཏེ་ཀུན་རྫོབ་ལ་ཡང་ལོག་གཉིས་སུ་འབྱེད་རིགས་ཟེར་ན།
འཇིག་རྟེན་ཤེས་ངོ་ལ་ལྟོས་ཏེ་ཡང་དག་དང་ཀུན་རྫོབ་ཀྱི་གཞི་མཐུན་ཡོད་་་་་་
• 203.



པཎ་ཆེན་བདེ་ལེགས་ཉི་མས་མཛད།
པར་ཐལ། དམ་བཅའ་འཐད་པའི་ཕྱིར། འདོད་ན་མེད་པར་ཐལ། འཇིག་རྟེན་
ཤེས་ངོ་ལ་ལྟོས་ཏེ་ཡང་དག་ཡིན་ན། དེ་ལ་ལྟོས་ཏེ་ཀུན་རྫོབ་མ་ཡིན་དགོས་
པའི་ཕྱིར། ཁོ་ན་རེ། ཊཱིཀ་ཆེན་ལས། འཇིག་རྟེན་ལ་ལྟོས་ཏེ་ཀུན་རྫོབ་ཀྱི་དབྱེ་
བ་བཤད་པས་ཞེས་གསུངས་པ་མི་འཐད་པར་ཐལ། འཇིག་རྟེན་ཤེས་ངོ་ལ་
ལྟོས་ཏེ་ཀུན་རྫོབ་ལ་ཡང་ལོག་གཉིས་སུ་འབྱེད་མི་རིགས་པའི་ཕྱིར། ཟེར་ན་མ་
ཁྱབ་སྟེ། ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་
པ་ལུང་དེའི་དོན་ཡིན་པའི་ཕྱིར་རོ། །ཁ་ཅིག །འཕྲལ་གྱི་འཁྲུལ་རྒྱུས་མ་བསླད་
པའི་ཡུལ་དང་ཡུལ་ཅན་གང་རུང་ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ཡང་
དག་ཡིན་པས་ཁྱབ། དེ་ཡིས་བསླད་པའི་ཡུལ་དང་ཡུལ་ཅན་གང་རུང་ཡིན་ན།
འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པས་ཁྱབ་ཟེར་ན། གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྷན་སྐྱེས་ཆོས་ཅན། དེར་ཐལ་
དེའི་ཕྱིར། དེར་ཐལ། འཕྲལ་གྱི་འཁྲུལ་རྒྱུས་མ་སླད་པའི་ཡུལ་ཅན་ཡིན་པའི་
ཕྱིར། ཆོས་ཅན་དེའི་ཕྱིར། དེར་ཐལ། དེ་ཡོད་པའི་ཕྱིར། རང་དུ་ལྟ་བ་དང་
འབྲེལ་ཡོངས་སུ་ཟད། །ཅེས་དང༌། ཊིཀ་ཆེན་དུ། མདོ་ལས་ཀྱང་འཇིག་ལྟ་ལྷན་
སྐྱེས་ཡོད་པར་བསྟན་ནོ། །ཞེས་གསུངས་པའི་ཕྱིར། འདོད་ན། འཇིག་རྟེན་
ཤེས་ངོ་ལ་ལྟོས་ཏེ་ཡང་དག་མ་ཡིན་པར་ཐལ། དེ་ལ་ལྟོས་ཏེ་ལོག་པ་ཡིན་པའི་
ཕྱིར། དེ་དེར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་ཀྱི་ཐ་
སྙད་པའི་ཚད་མས་དེ་ལོག་པར་རྟོགས་ནུས་པའི་ཕྱིར། དེའི་རྒྱུད་ཀྱི་ཚད་མས་
གང་ཟག་( ༡ ༣ ༣ བ）རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ཕྱིར་
ཏེ། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་གང་ཟག་
ཡིན་ན། སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར། གཞན་ཡང་།
སྒྲ་རྟག་འཛིན་རྟོག་པ་ལྷན་སྐྱེས་ཆོས་ཅན། དེར་ཐལ་དེའི་ཕྱིར། རྟགས་གསལ་
སྒྲུབ་ཚུལ་གོང་དང་འདྲ། སྒྲ་རྟག་འཛིན་རྟོག་པ་ལྷན་སྐྱེས་མེད་པར་ཐལ། གང་
• 294.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཟག་རྟག་པར་འཛིན་པའི་བློ་ལྷན་སྐྱེས་མེད་པའི་ཕྱིར་ཏེ། དེ་བློ་ཀུན་བརྟགས་
ཡིན་པའི་ཕྱིར་ཏེ། གང་ཟག་རྟག་གཅིག་རང་དབང་ཅན་དུ་འཛིན་པའི་བློ་དེ་
ཀུན་བརྟགས་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། གང་ཟག་རྟག་གཅིག་
རང་དབང་ཅན་དུ་འཛིན་པའི་བློ་ལྷན་སྐྱེས་ཡོད་པར་ཐལ། གང་ཟག་རྟག་
པར་འཛིན་པའི་བློ་ལྷན་སྐྱེས་ཀྱང་ཡོད། གང་ཟག་རང་དབང་ཅན་དུ་འཛིན་
པའི་བློ་ལྷན་སྐྱེས་ཀྱང་ཡོད། དེ་གཅིག་ཏུ་འཛིན་པའི་དེ་ཡང་ཡོད་པའི་ཕྱིར།
ཟེར་ན་མ་ཁྱབ་སྟེ། གང་ཟག་རྟག་གཅིག་རང་དབང་ཅན་དུ་འཛིན་པ་ཞེས་
པའི་གཅིག་དེ་གང་ཟག་ཆ་མེད་ཀྱི་གཅིག་ཏུ་འཛིན་པ་ལ་བྱེད་ཅིང༌། གང་
ཟག་ཆ་མེད་ཀྱི་གཅིག་ཏུ་འཛིན་པའི་བློ་ལྷན་སྐྱེས་མེད་པའི་ཕྱིར། གཞན་ཡང་།
གྲུབ་མཐས་རྒྱུད་བསླད་པ་ལ་བརྟེན་ནས་གང་ཟག་རང་གི་མཚན་ཉིད་ཀྱིས་་་་
གྲུབ་པ་འཐད་སྙམ་དུ་འཛིན་པའི་བློ་ཆོས་ཅན། འཇིག་རྟེན་ཤེས་ངོ་ལ་ལྟོས་
ནས་ལོག་པ་ཡིན་པར་ཐལ། འཕྲལ་གྱི་འཁྲུལ་རྒྱུས་བསླད་པའི་ཡུལ་ཅན་ཡིན་
པའི་ཕྱིར། ཆོས་ཅན་དེའི་ཕྱིར། འདོད་ན། དེ་སྟོང་ཉིད་ལ་བློ་ཁ་མ་ཕྱོགས་པའི་
གང་ཟག་གི་རྒྱུད་ཀྱི་ཐ་སྙད་པའི་ཚད་མས་ལོག་པར་རྟོགས་ནུས་པར་ཐལ།
འདོད་པའི་ཕྱིར། འདོད་ན། དེ་དེའི་རྒྱུད་ཀྱི་ཐ་སྙད་པའི་ཚད་མས་ལོག་ཤེས་
སུ་རྟོགས་ནུས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལོག་ཤེས་སུ་
རྟོགས་ནུས་པའི་གང་ཟག་ཡིན་ན། གང་ཟག་བདེན་མེད་དུ་རྟོགས་ནུས་པའི་
གང་ཟག་ཡིན་དགོས་པའི་ཕྱིར་ཏེ། དེ་ཡིན་ན་གང་ཟག་བདེན་པར་འཛིན་
པའི་བདེན་འཛིན་གྱི་ཞེན་ཡུལ་མེད་པར་རྟོགས་ནུས་པའི་གང་ཟག་ཡིན་་་་་་་
དགོས་པའི་ཕྱིར། །ཁ་ཅིག་འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཡིན་ན་
ཡོད་པས་ཁྱབ་ཟེར་ན། བདེན་གྲུབ་ཆོས་ཅན། དེར་ཐལ་དེའི་ཕྱིར། རྟགས་
གྲུབ་སྟེ། ཊཱིཀ་ཆེན་ལས། བདེན་འཛིན་ལྷན་སྐྱེས་གཉིས་ཀྱི་བཟུང་བའི་
( ༡༣༤ན）དོན་ལྟ་བུ་ནི། གནོད་པ་མེད་པའི་དབང་པོས་བཟུང་བ་ཞེས་པ་ཡིན་
• 295



པཎ་ཆེན་བདེ་ལེགས་ཉི་མས་མཛད།
ལ། འཇིག་རྟེན་པའི་བསམ་པ་རང་ག་བ་ལ་ལྟོས་ནས་ཡང་དག་པའམ་བདེན་
པ་ཡིན་མོད་ཀྱང་། ཐ་སྙད་དུ་ཡང་མེད་དོ། །ཞེས་གསུངས་པའི་ཕྱིར། ཁ་ཅིག །
ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་ཅེས་་་་་
པའི་འཇིག་རྟེན་པའི་ཤེས་པ་དེ་བདེན་འཛིན་ལ་བྱེད་ཟེར་ན་དེ་མི་འཐ་་་་་་
པར་ཐལ། དེ་དང་ཐ་སྙད་པའི་ཚད་མའི་གཞི་མཐུན་ཡོད་པའི་ཕྱིར་ཏེ། ཊཱིཀ་
ཆེན་ལས། དེ་ཁོ་ན་ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་
ལོག་པར་རྟོགས་ན། འཇིག་རྟེན་པའི་ཤེས་པས་ལོག་པར་རྟོགས་པ་ཡིན་ནོ། །
ཞེས་གསུངས་པའི་ཕྱིར། ཁ་ཅིག་འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་ན།
འཇིག་རྟེན་རང་ག་བ་རྣམས་ཀྱིས་ལོག་པར་རྟོགས་ནུས་པས་ཁྱབ་ཟེར་ན།
སྤྱིའི་གཙོ་བོ་དང་དེ་འཛིན་པའི་རྟོག་པ་ལ་སོགས་པ་རྣམས་ཆོས་ཅན། དེར་
ཐལ། དེའི་ཕྱིར། དེར་ཐལ། སྟོང་ཉིད་ལ་བློ་ཁ་མ་ཕྱོགས་པའི་གང་ཟག་གི་རྒྱུད་
ཀྱི་ཐ་སྙད་པའི་ཚད་མས་དེ་རྣམས་ལོག་པར་རྟོགས་ནུས་པའི་ཕྱིར་ཏེ། དེའི་
རྒྱུད་ཀྱི་ཐ་སྙད་པའི་ཚད་མས་སྤྱིའི་གཙོ་བོ་མེད་པར་རྟོགས་ནུས་པའི་ཕྱིར་་་
དང་དེ་འཛིན་པའི་རྟོག་པ་ལོག་ཤེས་སུ་རྟོགས་ནུས་པའི་ཕྱིར། འདོད་མི་ནུས་
ཏེ། འཇིག་རྟེན་རང་ག་བ་རྣམས་ཀྱིས་སྤྱི་གཙོ་བོ་མེད་པར་རྟོགས་མི་ནུས་
པའི་ཕྱིར། ཁ་ཅིག་ཤེས་པ་གང་ཞིག །རང་ཉིད་རང་གི་སྣང་ཡུལ་ལ་འཁྲུལ་
པར་སེམས་པ་ཡིན་གྱི་གྲུབ་མཐའ་ལ་མ་ཞུགས་པའི་འཇིག་རྟེན་རང་ག་བས་་་
རྟོགས་ནུས་པ་དེ་འཇིག་རྟེན་ཤེས་ངོ་ལ་ལྟོས་ཏེ་ཡུལ་ཅན་ལོག་པའི་ཀུན་རྫོབ་་
ཀྱི་མཚན་ཉིད། དེ་གང་ཞིག །རང་ཉིད་རང་གི་སྣང་ཡུལ་ལ་འཁྲུལ་བར་
འཇིག་རྟེན་རང་ག་བས་རྟོགས་མི་ནུས་པཔ་སྟོང་ཉིད་རྟོགས་པའི་གང་ཟག་་་་
གིས་རྟོགས་དགོས་པ་དེ། དེ་ལ་ལྟོས་ཏེ་ཡུལ་ཅན་ཡང་དག་ཀུན་རྫོབ་ཀྱི་མཚན་
ཉིད། ཡུལ་གྱི་ཀུན་རྫོབ་གང་ཞིག །རང་ཉིད་རང་གཙོ་བོར་སྣང་ཡུལ་དུ་བྱེད་
པའི་བློ་ལ་སྣང་བ་ལྟར་དུ་མ་གྲུབ་པར་འཇིག་རྟེན་རང་ག་བས་རྟོགས་ནུས་ང་ ་
• 296 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ། འཇིག་རྟེན་ཤེས་ངོ་ལ་ལྟོས་ཏེ་ཡུལ་ལོག་པའི་ཀུན་རྫོབ་ཀྱི་མཚན་ཉིད། དེ་
གང་ཞིག །རང་ཉིད་རང་གཙོ་བོ་སྣང་ཡུལ་དུ་བྱེད་པའི་བློ་ལ་སྣང་བ་ལྟར་དུ་
མ་གྲུབ་པར་འཇིག་རྟེན་རང་ག་( ༡༣༤བ)བས་རྟོགས་མི་ནུས་པར་སྟོང་ཉིད་་་་
རྟོགས་པའི་གང་ཟག་གིས་རྟོགས་དགོས་པ་དེ་འཇིག་རྟེན་ཤེས་ངོ་ལ་ལྟོས་ཏེ་་
ཡུལ་ཡང་དག་ཀུན་རྫོབ་ཀྱི་མཚན་ཉིད་ཟེར་ན། འཇིག་རྟེན་ཤེས་ངོ་ལ་ལྟོས་ཏེ་
ཡུལ་ཅན་ལོག་པ་ཡིན་ན། སེམས་ཙམ་པ་ཡན་ཆད་ཀྱི་གྲུབ་མཐའ་ལ་མ་ཞུགས་
པའི་གང་ཟག་གིས་རང་ཉིད་ལོག་པར་རྟོགས་ནུས་པས་ཁྱབ་པར་ཐལ།
མཚན་ཉིད་དང་པོ་འཐད་པའི་ཕྱིར། འདོད་ན། རྡུལ་ཕྲན་ཕྱོགས་ཀྱི་ཆ་མེད་
ཀྱིས་བསགས་པའི་རགས་པ་དང་དེ་འཛིན་པའི་ཚད་མ་རྫས་གཞན་དུ་འཛིན་
པའི་རྟོག་པ་ཆོས་ཅན། དེར་ཐལ་དེའི་ཕྱིར། དེ་དེར་ཐལ། སྟོང་ཉིད་ལ་བློ་ཁ་
མ་ཕྱོགས་པའི་གང་ཟག་གི་རྒྱུད་ཀྱི་ཐ་སྙད་པའི་ཚད་མས་དེ་ལོག་པར་རྟོགས་་
ནུས་པའི་ཕྱིར་ཏེ། དེའི་རྒྱུད་ཀྱི་ཐ་སྙད་པའི་ཚད་མས་གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པ་ལོག་པར་རྟོགས་ནུས་པའི་ཕྱིར་ཏེ། དེ་
ལོག་པར་རྟོགས་ནུས་པའི་གང་ཟག་ཡིན་ན། སྟོང་ཉིད་རྟོགས་པའི་གང་ཟག་
ཡིན་མི་དགོས་པའི་ཕྱིར། འདོད་ན། མི་ནུས་པར་ཐལ། དེ་ལོག་པར་རྟོགས་
པའི་མདོ་སྡེ་པ་ཡང་མེད། དེ་འདྲའི་བྱེ་བྲག་སྨྲ་བ་ཡང་མེད་པའི་ཕྱིར། དང་པོ་
དེར་ཐལ། མདོ་སྡེ་པས་རྡུལ་ཕྲན་ཕྱོགས་ཀྱི་ཆ་མེད་ཀྱིས་བསགས་པའི་རགས་
པ་དང་། དེ་འཛིན་པའི་ཚད་མ་རྫས་གཞན་དུ་ཁས་ལེན་པའི་ཕྱིར། གཉིས་པ་
དེར་ཐལ། བྱེ་བྲག་ཏུ་སྨྲ་བས་རྡུལ་ཕྲན་ཕྱོགས་ཀྱི་ཆ་མེད་ཀྱིས་བསགས་པའི་
རགས་པ་དང་དེ་འཛིན་པའི་ཚད་མ་རྫས་གཞན་དུ་ཁས་ལེན་པའི་ཕྱིར་ཏེ།
དེས་ཕྱི་རོལ་གྱི་དོན་ཁས་ལེན་པའི་ཕྱིར། ཁ་ཅིག །ཀུན་རྫོབ་བདེན་པ་གཞི་མ་
གྲུབ་སྟེ། ཀུན་རྫོབ་བདེན་པ་དེ་ཉོན་མོངས་ཅན་གྱི་མ་རིག་པའི་དབང་གིས་
བཞག་པའི་ཕྱིར་ཏེ། རང་འགྲེལ་ལས། རེ་ཞིག་སྲིད་པའི་ཡན་ལག་གིས་བསྡུས་
• 207 •



པཎ་ཆེན་བདེ་ལེགས་ཉི་མས་མཛད།
པའི་ཉོན་མོངས་ཅན་གྱི་མ་རིག་པའི་དབང་གིས་ཀུན་རྫོབ་ཀྱི་བདེན་པ་རྣམ་་་
པར་བཞག་གོ །ཞེས་གསུངས་པའི་ཕྱིར། ཟེར་ན་དོན་དམ་བདེན་པ་ཆོས ཅན།
ཚད་མས་དམིགས་པར་ཐལ། ཡོད་པའི་ཕྱིར། ཁྱབ་པ་ཁས། འདོད་ན། དེ་
དམིགས་བྱེད་ཀྱི་ཚད་མ་ཡོད་པར་ཐལ། འདོད་པའི་ཕྱིར། འདོད་ན། དེ་
དམིགས་བྱེད་ཀྱི་ཚད་མ་ཆོས་ཅན། དོན་དམ་བདེན་པ་ཡིན་པར་ཐལ་ཡོད་
པའི་ཕྱིར། འདོད་ན་མ་ཡིན་པར་( ༡ ༣༥ན）ཐལ། ཀུན་རྫོབ་བདེན་པ་ཡིན་པའི་
ཕྱིར་ཏེ། ཤེས་པ་ཡིན་པའི་ཕྱིར། འཁོར་གསུམ། གཞན་ཡང་། སངས་རྒྱས་
འཕགས་པའི་རྒྱུད་ལ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ལ་ཀུན་རྫོབ་
དངོས་ཡུལ་དུ་བྱེད་པའི་བློ་མེད་པའི་ཕྱིར། འདོད་ན། གང་ཕྱིར་བརྩེ་ཉིད་
རྒྱལ་བའི་ལོ་ཏོག་ཕུན་ཚོགས་འདི། །ཞེས་སོགས་ཀྱིས་སྙིང་རྗེ་ཆེན་པོ་རྒྱལ་
བའི་ལོ་ཏོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་
རྒྱུ་མཚན་གྱིས་སྙིང་རྗེ་ཆེན་པོ་ལ་མཆོད་པ་མ་ཡིན་པར་ཐལ། འདོད་པའི་ཕྱིར།
ཁོ་ན་རེ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་བཅུའི་ཡེ་ཤེས་
ལ། ཀུན་རྫོབ་ཀྱི་སྣང་བ་ཇེ་གསལ་ཇེ་གསལ་དུ་འགྲོ་བར་ཐལ། སངས་རྒྱས་ཀྱི་
ས་ན་ཀུན་རྫོབ་ཀྱི་སྣང་བ་ཡོད་པའི་ཕྱིར། ཟེར་ན་མ་ཁྱབ། འདོད་ན། ཆོས་
ཉིད་ལ་རྩེ་གཅིག་ཏུ་མཉམ་པར་བཞག་པའི་ས་བཅུའི་མཉམ་བཞག་ཡེ་ཤེས་་་་
ལ་ཀུན་རྫོབ་ཀྱི་སྣང་བ་ཡོད་པར་ཐལ་ལོ། ཟེར་ན། དེ་འདྲའི་མཉམ་བཞག་ཡེ་
ཤེས་ལ་ཀུན་རྫོབ་ཀྱི་སྣང་བ་ཇེ་ཆུང་ཇེ་ཆུང་དུ་འགྲོ་བར་ཐལ། སངས་རྒྱས་ཀྱི་
ས་ན་ཀུན་རྫོབ་ཀྱི་སྣང་བ་མེད་པའི་ཕྱིར། ཁྱབ་པ་འགྲིག །འདོད་ན། དེ་འདྲ་
བའི་ས་དང་པོའི་མཉམ་བཞག་ཡེ་ཤེས་ལ་ཀུན་རྫོབ་ཀྱི་སྣང་བ་ཡོད་པར་ཐལ་་་
ལོ། །ཁོ་ན་རེ། ལམ་འབྲས་བུ་དང་བཅས་པ་རྗེས་སུ་མཐུན་པ་མ་ཡིན་པར་ཐལ།
སྔགས་ལམ་དུ་དཀྱིལ་འཁོར་རེ་རེའི་སྔོན་དུ་ཡང་ཀུན་རྫོབ་ཀྱི་སྣང་བ་དགག་་་
དགོས་ཤིང་། སངས་རྒྱས་ཀྱི་སར་ཀུན་རྫོབ་མཐའ་དག་སྣང་བའི་ཕྱིར། ཟེར་ན་
:298.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མ་ཁྱབ་སྟེ། ལམ་འབྲས་བུ་དང་བཅས་པ་རྗེས་སུ་མཐུན་པ་མ་ཡིན་པར་ཐལ།
སྔགས་ལམ་དུ་བསྐྱེད་རིམ་བསྒོམ་པའི་ཚེ་ལྷའི་སྐུ་ལ་ང་རྒྱལ་བཞག་དགོས་་་་་་
ཤིང༌། སངས་རྒྱས་ཀྱི་སར་ཀུན་རྫོབ་མཐའ་དག་མི་སྣང་བའི་ཕྱིར། འཁོར་
གསུམ། ཡང་ཁོ་ན་རེ། སངས་རྒྱས་འཕགས་པའི་རྒྱུད་ལ་སྟོབས་བཅུ་ལ་སོགས་
པ་ཡོད་པར་གསུངས་ན། དེའི་རྒྱུད་ལ་སྟོབས་བཅུ་ལ་སོགས་པ་ཡོད་དགོས་
པར་ཐལ། དེའི་རྒྱུད་ལ་སྟོབས་བཅུ་ལ་སོགས་པ་ཡོད་པའི་ཕྱིར། འདོད་ན།
སྟོན་པ་ཤཱཀྱ་ཐུབ་པ་འདོད་པའི་རྟེན་ལ་གསར་དུ་སངས་རྒྱས་པར་ཐལ། དེ་
འདོད་པའི་རྟེན་ལ་སངས་རྒྱས་པའི་ཚུལ་བསྟན་པའི་ཕྱིར། ཁྱབ་པ་མི་འགྲིག །
ཡང་ཁོ་ན་རེ། ( ༡ ༣༥ བ）ཀུན་རྫོབ་ཏུ་ཡོད་ན་ཡོད་དགོས་པར་ཐལ། ཀུན་རྫོབ་
བདེན་པ་ཡོད་པའི་ཕྱིར། འདོད་ན། འཁྲུལ་ངོར་ཡོད་ན་ཡོད་དགོས་པར་ཐལ།
འདོད་པའི་ཕྱིར་ན་མ་ཁྱབ། འདོད་ན། སྒྱུ་མ་རྟ་གླང་མིན་པ་ཆོས་ཅན། དེར་
ཐལ་དེའི་ཕྱིར། ཡང་ཁོ་ན་རེ། ཀུན་རྫོབ་བདེན་པ་གཞི་མ་གྲུབ་སྟེ། གཞི་མཐུན་
ཚད་མས་གྲུབ་དགོས། ཚད་གྲུབ་ཀྱི་དོན་བསླུ་མེད་དང་། བསླུ་མེད་ཀྱི་དོན་
བདེན་གྲུབ་ཡིན་པའི་ཕྱིར། ཟེར་ན། དོན་དམ་བདེན་པ་ཆོས་ཅན། བདེན་
གྲུབ་ཡིན་པར་ཐལ། བསླུ་མེད་ཡིན་པའི་ཕྱིར་ཏེ། ཚད་མས་གྲུབ་པའི་ཕྱིར།
འཁོར་གསུམ། ཁོ་ན་རེ། མ་དག་པའི་སྣོད་ཀྱི་འཇིག་རྟེན་དེ་འཁྲུལ་རྒྱུ་ལས་
ཉོན་གྱི་དབང་གིས་སྣང་བ་མ་ཡིན་པར་ཐལ། དེ་སངས་རྒྱས་ཀྱི་ཡེ་ཤེས་ལ་
སྣང་བའི་ཕྱིར། འདོད་ན། དེ་འཁྲུལ་རྒྱུ་ལས་ཉོན་གྱི་དབང་གིས་སྐྱེད་པ་མ་
ཡིན་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་ན། འཇིག་རྟེན་སྣ་
ཚོགས་ལས་ལས་སྐྱེས། །གསུངས་པ་མི་འཐད་པར་ཐལ་ལོ། །འཇའ་ལུས་བེམ་
ཆོས་མཐའ་དག་དང་བྲལ་བའི་སངས་རྒྱས་ཀྱི་སྐུ་གྲུབ་པའི་ཕྱིར་དུ་སྒྱུ་ལུས་ལ་་
སོགས་པའི་ལམ་བསྒོམ་པ་དོན་མེད་པར་ཐལ། སངས་རྒྱས་ཀྱི་ཡེ་ཤེས་ལ་བེམ་
ཆོས་མཐའ་དག་སྣང་བའི་ཕྱིར། ཟེར་ན་མ་ཁྱབ། ཡང་ཁོ་ན་རེ། འདི་ན་ཇི་
，299 •



པཎ་ཆེན་བདེ་ལེགས་ཉི་མས་མཛད།
ལྟར་སད་བཞིན་ཇི་སྲིད་དུ། །མ་སད་དེ་སྲིད་དེ་ལ་གསུམ་པོ་ཡོད། །སད་པར་
གྱུར་ན་གསུམ་ཆར་ཡོད་མིན་ལྟར། །གཏི་མུག་གཉིད་སད་ལས་དེ་དེ་བཞིན་ནོ།
ཞེས་གསུངས་པ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ལ་ཡུལ་དབང་
རྣམ་ཤེས་སྣང་བའི་ཕྱིར། ཟེར་ན་མ་ཁྱབ་སྟེ། ཇི་ལྟ་བ་རྟོགས་པའི་རྣམ་མཁྱེན་
གྱིས་ཇི་ལྟ་བ་གཟིགས་པའི་ངོར་ཡུལ་དབང་རྣམ་ཤེས་གསུམ་མེད་པ་ལུང་་་་་་
དེའི་དོན་ཡིན་པའི་ཕྱིར། གཞན་ཡང་། ཁོ་ན་རེ། གཟུགས་འཛིན་དབང་པོའི་
མངོན་སུམ་དེ་གཟུགས་ལ་མངོན་སུམ་གྱི་ཚད་མ་ཡིན་པར་ཐལ། གཟུགས་
ཡོད་པའི་ཕྱིར་ཏེ། ཀུན་རྫོབ་བདེན་པ་ཡོད་པའི་ཕྱིར། འདོད་ན། བཞི་བརྒྱ་
པའི་འགྲེལ་པ་ལས། གང་ཡང་འདིའི་དབང་པོའི་རྣམ་པར་ཤེས་པ་མངོན་
སུམ་ཉིད་དུ་སྒྲོ་བཏགས་ནས། གཞལ་བྱ་ལ་ཚད་མ་ཉིད་དུ་རྟོགས་པར་བྱེད་པ་
དེ་ཡང་ཆེས་ཤིན་ཏུ་མ་འབྲེལ་བ་ཉིད་དོ། །ཞེས་གསུངས་པ་མི་འཐད་ང་ར་
ཐལ། འདོད་པའི་ཕྱིར་ན་མ་ཁྱབ་སྟེ། གཟུགས་འཛིན་དབང་པོའི་མངོན་སུམ་
དེ་( ༡༣༦ན）གཟུགས་ལ་རང་ངོས་ནས་གྲུབ་པའི་མངོན་སུམ་གྱི་ཚད་མ་མིན་་་་
པ་ལུང་དེའི་དོན་ཡིན་པའི་ཕྱིར། ཁོ་ན་རེ། དེ་གཟུགས་ལ་མངོན་སུམ་གྱི་
ཚད་མ་མ་ཡིན་པར་ཐལ། དེ་ལ་གཟུགས་བདེན་པར་སྣང་ཡང་གཟུགས་
བདེན་མེད་ཡིན་པའི་ཕྱིར། ཁྱབ་སྟེ། བཞི་བརྒྱ་པའི་འགྲེལ་པ་ལས། རྣམ་པ་
གཞན་དུ་གནས་པའི་དངོས་པོ་ལ་རྣམ་པ་གཞན་དུ་སྣང་བའི་ཕྱིར། དེ་ལྟ་བུར་
གྱུར་པ་ནི་ཚད་མ་ཉིད་དུ་བཏགས་པར་རིགས་པ་མ་ཡིན་ཏེ། རྣམ་པར་ཤེས་
པ་ཐམས་ཅད་ཚད་མ་ཉིད་དུ་ཐལ་བར་འགྱུར་བའི་ཕྱིར། ཞེས་གསུངས་པའི་
ཕྱིར། ཟེར་ན་སྐྱོན་མེད་དེ། གཟུགས་འཛིན་དབང་པོའི་མངོན་སུམ་དེ་
གཟུགས་ལ་རང་ངོས་ནས་གྲུབ་པའི་མངོན་སུམ་ཚད་མ་མ་ཡིན་ཏེ། དེ་ལ་
གཟུགས་བདེན་པར་སྣང་ཡང་གཟུགས་བདེན་པར་མེད་པའི་ཕྱིར། ཞེས་པའི་
དོན་ཡིན་པའི་ཕྱིར། ཡང་ཁོ་ན་རེ། ཀུན་རྫོབ་བདེན་པ་གཞི་མ་གྲུབ་སྟེ།
: 300 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
རེ་ཞིག་སྲིད་པའི་ཡན་ལག་གིས་བསྡུས་པའི་ཉོན་མོངས་ཅན་གྱི་མ་རིག་པའི་་་
དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ །ཞེས་ཀུན་རྫོབ་བདེན་
པ་ཉོན་མོངས་ཅན་གྱི་མ་རིག་པའི་དབང་གིས་བཞག་པར་གསུངས་པ་དང་།
འདུ་བྱེད་གཟུགས་བརྙན་སོགས་དང་འདྲ་བར་གཟིགས་པ་རྣམས་ལ་ནི།
བཅོས་མའི་རང་བཞིན་ཡིན་གྱི་བདེན་པ་ནི་མ་ཡིན་ཏེ་བདེན་པར་མངོན་་་་་་
པར་རློམ་པ་མེད་པའི་ཕྱིར། ཞེས་ཉན་རང་དགྲ་བཅོམ་པ་དག་ས་ལ་གནས་
པའི་སེམས་དཔའི་རྒྱུད་ལ་ཀུན་རྫོབ་ཙམ་འཇོག་བྱེད་ཀྱི་བློ་ཡོད་ཀྱང་། ཀུན་
རྫོབ་བདེན་པ་འཇོག་བྱེད་ཀྱི་བློ་མེད་པར་གསུངས་པ་དང་། སྣང་བ་མེད་པའི་
ཡུལ་གྱི་རང་བཞིན་མངའ་བ་རྣམས་ལ་ནི་མ་ཡིན་ནོ། །ཞེས་སངས་རྒྱས་ཀྱི་ས་
ན་ཀུན་རྫོབ་ཡང་འཇོག་བྱེད་ཀྱི་བློ་མེད་པར་གསུངས་པའི་ཕྱིར་ཟེར་ན་སྐྱོན་་་
མེད་དེ། ཀུན་རྫོབ་བདེན་པ་ཞེས་པའི་ཚིག་ཟུར་གྱི་ཀུན་རྫོབ་དེ་བདེན་འཛིན་
ལ་བྱེད་པ་ལུང་དེའི་དོན་དང་། གཟུགས་སོགས་ཉན་རང་དགྲ་བཅོམ་པ་དག་
ས་ལ་གནས་པའི་སེམས་དཔའི་རྒྱུད་ཀྱི་རྗེས་ཐོབ་ཡེ་ཤེས་ཀྱི་ངོ་བོར་ཀུན་རྫོབ་་
ཙམ་ཡིན་གྱི། བདེན་པ་མིན་ཏེ། དེ་རྣམས་ཀྱིས་བདེན་འཛིན་མ་ལུས་པར་
སྤངས་པའི་ཕྱིར། ཞེས་པ་ལུང་གཉིས་པའི་དོན་ཡིན་པའི་ཕྱིར། དེས་ན་ཀུན་
རྫོབ་བདེན་པ་ཞེས་པའི་( ༡༣༦བ） ཚིག་ཟུར་གྱི་ཀུན་རྫོབ་དང༌། ཀུན་རྫོབ་ཏུ་
ཡོད་ཅེས་པའི་ཀུན་རྫོབ་གཉིས་ཀ་མིང་གཅིག་ཀྱང་དོན་མི་གཅིག་སྟེ། ཀུན་
རྫོབ་བདེན་པ་ཞེས་པའི་ཚིག་ཟུར་གྱི་ཀུན་རྫོབ་དེ་ཉོན་མོངས་ཅན་གྱི་མ་རིག་་
པའི་བདེན་འཛིན་ལ་བྱེད་ཅིང་། ཀུན་རྫོབ་ཏུ་ཡོད་ཅེས་པའི་ཚིག་ཟུར་གྱི་ཀུན་
རྫོབ་དེ་ཐ་སྙད་དཔྱོད་བྱེད་ཀྱི་ཚད་མ་ལ་བྱེད་པའི་ཕྱིར་ཏེ། ཊིཀ་ཆེན་ལས།
ཀུན་རྫོབ་ཀྱི་བདེན་པའི་མཚན་ཉིད་བུམ་པ་ལ་སོགས་པ་རྙེད་པ་དབུ་མའི་ལྟ་་
བ་མ་རྙེད་པ་ལ་ཡང་ཡོད་མོད་ཀྱང༌། གཞི་དེ་ཀུན་རྫོབ་ཀྱི་བདེན་པ་ཡིན་པར་
ཚད་མས་རྙེད་པ་ལ་ནི་སྔོན་དུ་དབུ་མའི་ལྟ་བ་རྙེད་པ་གཅིག་ངེས་པར་དགོས་
:30 1 :



པཎ་ཆེན་བདེ་ལེགས་ཉི་མས་མཛད།
ཏེ། གཞི་དེ་ཀུན་རྫོབ་བདེན་པར་གྲུབ་ན་རྫུན་པར་གྲུབ་དགོས་ཤིང་། རྫུན་
པར་དངོས་སུ་གྲུབ་པ་ལ་གཞི་དེ་ལ་སྔོན་དུ་བདེན་པར་གྲུབ་པ་ཚད་མས་་་་་་
ཁེགས་དགོས་པའི་ཕྱིར། ཞེས་གསུངས་པའི་ཕྱིར། འདིའི་དོན་ལ་ཁ་ཅིག །ཀུན་
རྫོབ་བདེན་པ་ཚད་མས་རྟོགས་པ་ལ་དོན་དམ་བདེན་པ་ཚད་མས་རྟོགས་པ་་་
སྔོན་དུ་འགྲོ་དགོས་ཟེར་བ་མི་འཐད་དེ། ཀུན་རྫོབ་བདེན་པ་རྟོགས་པའི་བློ་
ཐབས་དང༌། དོན་དམ་བདེན་པ་རྟོགས་པའི་བློ་ཐབས་བྱུང་ཡིན་པའི་ཕྱིར་ཏེ།
ཐ་སྙད་བདེན་པ་ཐབས་སུ་གྱུར་པ་དང་། །དོན་དམ་བདེན་པ་ཐབས་བྱུང་
གྱུར་པ་སྟེ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཀུན་རྫོབ་བདེན་པ་
ཚད་མས་རྟོགས་ནས་དོན་དམ་བདེན་པ་ཚད་མས་མ་རྟོགས་པའི་གང་ཟག་་་་
ཡོད་པར་ཐལ། ཁྱོད་ཀྱི་ཐལ་འགྱུར་དེ་འཐད་པའི་ཕྱིར། འདོད་མི་ནུས་ཏེ།
ཀུན་རྫོབ་བདེན་པ་ཚད་མས་གྲུབ་པའི་གང་ཟག་ཡིན་ན། ཀུན་རྫོབ་བདེན་པ་
བདེན་མེད་དུ་ཚད་མས་གྲུབ་པའི་གང་ཟག་དང་། དབུ་མའི་ལྟ་བ་རྒྱུད ལ་
སྐྱེས་པའི་གང་ཟག་གཉིས་ཀ་ཡིན་དགོས་པའི་ཕྱིར་ཏེ། ཀུན་རྫོབ་བདེན་པ་
ཚད་མས་གྲུབ་པའི་གང་ཟག་ཡིན་ན། དེ་དེར་ཚད་མས་གྲུབ་པའི་གང་ཟག་
ཡིན་པས་ཁྱབ། གཞི་དེ་རྫུན་པར་གྲུབ་པ་ལ། གཞི་དེ་ལ་བདེན་གྲུབ་ཚད་མས་
ཁེགས་པ་དང་། དབུ་མའི་ལྟ་བ་རྙེད་པ་གཉིས་ཀ་དགོས་པའི་ཕྱིར། དང་པོ་
འབུད། གཉིས་པ་གྲུབ་སྟེ། ཊིཀ་ཆེན་ལས། གཞི་དེ་རྫུན་པར་དངོས་སུ་གྲུབ་པ་
ལ། གཞི་དེ་ལ་བདེན་གྲུབ་ཚད་མས་ཁེགས་དགོས་པའི་ཕྱིར། ཞེས་དང་། གཞི་
དེ་ཀུན་རྫོབ་ཀྱི་བདེན་པར་ཚད་མས་རྟོགས་( ༡ ༣ ༧ན）པ་ལ་ནི་སྔོན་དུ་དབུ་་་་་
མའི་ལྟ་བ་རྙེད་པ་གཅིག་ངེས་པར་དགོས་ཏེ་ཞེས་གསུངས་པའི་ཕྱིར་ཟེར་ན།
སངས་རྒྱས་འཕགས་པ་ཆོས་ཅན། ཀུན་རྫོབ་བདེན་པ་ཀུན་རྫོབ་བདེན་པར་
ཚད་མས་ངེས་པའི་གང་ཟག་ཡིན་པར་ཐལ། ཀུན་རྫོབ་བདེན་པ་ཚད་མས་
ངེས་པའི་གང་ཟག་ཡིན་པའི་ཕྱིར། ཁྱབ་པ་ཁས། འདོད་ན། ཀུན་རྫོབ་
• 302 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བདེན་པ་ཀུན་རྫོབ་བདེན་པ་ཚད་མས་རྟོགས་པར་ཐལ། དེ་དེར་སངས་རྒྱས་
འཕགས་པས་རྟོགས་པའི་ཕྱིར། འདོད་ན། ཀུན་རྫོབ་བདེན་པ་ཀུན་རྫོབ་
བདེན་པར་ཡོད་པར་ཐལ། འདོད་པའི་ཕྱིར། འདོད་ན། གཞི་གྲུབ་ན་ཀུན་
རྫོབ་བདེན་པར་ཡོད་པས་ཁྱབ་པར་ཐལ་ལོ། །འདོད་པའི་ཕྱིར། འདོད་ན།
ཁྱོད་བདེན་པར་མེད་པ་ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་
པའི་ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། བུམ་པ་བདེན་སྟོང་
དེ་བུམ་པའི་གནས་ལུགས་ཡིན་པའི་ཕྱིར། འདོད་ན། ཀུན་རྫོབ་ཆོས་ཅན་དེར་
ཐལ་དེའི་ཕྱིར། འདོད་ན། ཀུན་རྫོབ་བདེན་པར་མེད་པ་ཆོས་ཅན། ཁྱོད་ཡོད་
པར་ཐལ། ཁྱོད་ཀུན་རྫོབ་ཀྱི་གནས་ལུགས་ཡིན་པའི་ཕྱིར། འདོད་ན་སོང་།
ཀུན་རྫོབ་བདེན་པར་མེད་པ་མེད་པར་ཐལ་ལོ། །གཞི་གྲུབ་ན་ཀུན་རྫོབ་བདེན་
པར་ཡོད་པས་ཁྱབ་པའི་ཕྱིར། རང་འགྲེལ་ལས། དེ་ཡང་ཉན་ཐོས་དང་རང་
སངས་རྒྱས་དང་བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་རིག་པ་་་་་་
སྤངས་པ། འདུ་བྱེད་གཟུགས་བརྙན་ལ་སོགས་པའི་རང་བཞིན་དང་འདྲ་བར་
གཟིགས་པ་རྣམས་ལ་ནི། བཅོས་མའི་རང་བཞིན་ཡིན་གྱི། བདེན་པ་ནི་མ་ཡིན་
ཏེ། བདེན་པར་མངོན་པར་རློམ་པ་མེད་པའི་ཕྱིར། ཞེས་གསུངས་པའི་དོན་ལ།
གཟུགས་སྒྲ་ལ་སོགས་པ་ཆོས་ཅན། ཉན་རང་དགྲ་བཅོམ་པ་དང་དག་ས་ལ་
གནས་པའི་བྱང་སེམས་ཀྱི་ངོར་ཀུན་རྫོབ་ཙམ་ཡིན་གྱི། བདེན་གྲུབ་ནི་མ་ཡིན་
ཏེ། དེ་རྣམས་ཀྱི་རྒྱུད་ལ་བདེན་འཛིན་མེད་པའི་ཕྱིར། ཞེས་པ་ལུང་དེའི་དོན་
ཡིན་བྱས་པ་ལ། ཁོ་ན་རེ། གཟུགས་དག་ས་ལ་སོགས་པའི་བྱང་སེམས་ཀྱི་ངོར་
བདེན་གྲུབ་ཡིན་པར་ཐལ། དེའི་ངོར་བདེན་གྲུབ་ཡོད་པའི་ཕྱིར། དེའི་རྒྱུད་ལ་
དེ་བདེན་པར་སྣང་བ་ཡོད་པའི་ཕྱིར། ཞེ་ན། གཟུགས་བྱང་སེམས་སྦྱོར་ལམ་
བའི་ངོར་བདེན་གྲུབ་ཡིན་པར་ཐལ། དེའི་ངོར་བདེན་གྲུབ་ཡོད་( ༡ ༣༧བ）པའི་
ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་གཟུགས་བདེན་གྲུབ་ཏུ་སྣང་
·303 •



པཎ་ཆེན་བདེ་ལེགས་ཉི་མས་མཛད།
བའི་བློ་ཡོད་པའི་ཕྱིར། འདོད་མི་ནུས་ཏེ། གཟུགས་དེའི་ངོར་བདེན་མེད་ཡིན་
པའི་ཕྱིར་ཏེ། བྱང་སེམས་སྦྱོར་ལམ་པ་དེ་གཟུགས་བདེན་མེད་དུ་ཚད་མས་
ངེས་པའི་གང་ཟག་ཡིན་པའི་ཕྱིར། ཁ་ཅིག །ཡང་དག་ཀུན་རྫོབ་ཏུ་ཡོད་ན་
ཡོད་པས་མ་ཁྱབ་སྟེ། ཀུན་རྫོབ་བདེན་པ་མེད་པའི་ཕྱིར་ཟེར་ན། ཤེས་བྱ་ཆོས་
ཅན། སྒྱུ་མའི་རྟ་གླང་དང༌། སྨིག་སྒྱུའི་སྟེང་གི་ཆུ་ལ་སོགས་པ་ཀུན་རྫོབ་ཏུ་ཡོད་
པར་ཐལ། ཀུན་རྫོབ་ཏུ་ཡོད་ན་ཡོད་མི་དགོས་པའི་ཕྱིར། མ་གྲུབ་ན། ཀུན་རྫོབ་
བདེན་པ་ཆོས་ཅན། དེར་ཐལ་དེའི་ཕྱིར། ཀུན་རྫོབ་ཀྱི་བདེན་པ་ཡིན་པའི་ཕྱིར།
རྩ་བར་འདོད་ན། སྒྱུ་མ་སྨིག་རྒྱུ་སོགས་ལ་བརྟགས་པ་གང་། །དེ་དག་འཇིག་
རྟེན་ལས་ཀྱང་ཡོད་མིན་ཉིད། །ཅེས་གསུངས་པ་མི་འཐད་པར་ཐལ། འདོད་
པའི་ཕྱིར། གཞན་ཡང་། དམ་བཅའ་དེ་མི་འཐད་དེ། མུ་སྟེགས་པས་བཏགས་
པའི་བདག་ཀུན་རྫོབ་ཏུ་མེད་པའི་ཕྱིར་ཏེ། འདི་ནི་ངར་འཛིན་རྟེན་དུའང་མི་
རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་གསུངས་པའི་ཕྱིར།
བྱས་པ་ལ་ཁོ་ན་རེ། བདེན་གྲུབ་ཆོས་ཅན། ཡོད་པར་ཐལ། ཀུན་རྫོབ་ཏུ་ཡོང་
པའི་ཕྱིར། མ་གྲུབ་ན། དེ་ཀུན་རྫོབ་ཏུ་ཡོད་པར་ཐལ། བུམ་པ་ཀུན་རྫོབ་ཏུ་
བདེན་པར་ཡོད་པའི་ཕྱིར་ཏེ། དེ་ཀུན་རྫོབ་ཀྱི་བདེན་པ་ཡིན་པའི་ཕྱིར། ཁྱབ་
སྟེ། རང་འགྲེལ་ལས། དེའི་ཕྱིར་གང་ཞིག་ཀུན་རྫོབ་ཏུ་ཡང་རྫུན་པ་ནི། ཀུན་
རྫོབ་ཀྱི་བདེན་པ་མ་ཡིན་པར་ལྟ་སྟེ། ཞེས་གསུངས་པའི་ཕྱིར། ཟེར་ན་མ་ཁྱབ་
སྟེ། བརྡ་ལ་མ་སྦྱངས་པའི་གང་ཟག་ལ་བྱད་བཞིན་གྱི་གཟུགས་བརྙན་བྱད་
བཞིན་ཡིན་པ་དེ་ཀུན་རྫོབ་མ་ཡིན་ཏེ། དེ་ལ་དེ་ཡོད་པར་སྣང་ཡང་ཡོད་པ་མ་་
ཡིན་པར་རྫུན་པའི་ཕྱིར་ཞེས་པའི་དོན་ཡིན་ནོ། །གཞན་ཡང་། དམ་བཅའ་དེ་
མི་འཐད་དེ། ཀུན་རྫོབ་བདེན་པ་ཡིན་ན། ཀུན་རྫོབ་བདེན་པར་གྲུབ་མི་དགོས།
དོན་དམ་བདེན་པ་ཡིན་ན་བདེན་པར་གྲུབ་མི་དགོས་པའི་ཕྱིར། དང་པོ་གྲུབ་
སྟེ། བདེན་མེད་རྟོགས་པའི་ཚད་མ་ཀུན་རྫོབ་ཏུ་བདེན་པར་མ་གྲུབ་པའི་ཕྱིར།
，304 .



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
རྟགས་སླ། རྩ་ཤེར། འདུ་བྱེད་ཐམས་ཅད་བསླུ་བའི་ཆོས། །དེས་ན་དེ་དག་རྫུན་
པ་ཡིན། །ཞེས་གསུངས་པ་མི་འཐད་པར་ཐལ། འདུས་བྱས་ཡིན་ན་རྫུན་པ་
ཡིན་པས་མ་ཁྱབ་པའི་ཕྱིར་ཏེ། དམ་བཅའ་དེའི་ཕྱིར། ཁོ་ན་རེ། ལས་རྒྱུ་
（ ༡༣ ༨ ན）འབྲས་ཆོས་ཅན། སླུ་བའི་ཆོས་ཅན་ཡིན་པར་ཐལ། རྫུན་པ་སླུ་བའི་
ཆོས་ཅན་ཡིན་པའི་ཕྱིར་ཏེ། ཀུན་རྫོབ་ཀྱི་བདེན་པ་ཡིན་པའི་ཕྱིར། ཁྱབ་པ་
ཁས། འདོད་མི་ནུས་ཏེ། མི་སླུ་བ་ཡིན་པའི་ཕྱིར། མི་སླུ་བའི་ཕྱིར་ཟེར་ན། རི་
བོང་རྭ་ཆོས་ཅན། མ་འོངས་པ་ཡིན་པར་ཐལ། མ་འོངས་པའི་ཕྱིར། ཁྱབ་པ་
ཁས། མ་གྲུབ་ན་དེ་ཆོས་ཅན། ཡོད་པར་ཐལ། འོངས་པའི་ཕྱིར། ཊཱིཀ་ཆེན་ལས།
བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་གསུངས་པ་ལ། དེས་དོན་ཕྱིན་
ཅི་ལོག་ཏུ་གོ་བ་ཁ་ཅིག་ན་རེ། མྱུ་གུའི་ངོ་བོར་གྱུར་པའི་ཀུན་རྫོབ་ཀྱི་ངོ་བོ་དེ་
དེའི་ངོ་བོར་གྱུར་པའི་དོན་དམ་གྱི་ངོ་བོ་ཡིན་པར་ཐལ། དེ་གཉིས་ངོ་བོ་
གཅིག་ཡིན་པའི་ཕྱིར། ཞེས་བྲིས་འདུག་པ། ཁྱོད་རང་གི་ལུགས་ལ་ཡང་། དེར་
ཐལ། དེའི་ཕྱིར། རྟགས་གྲུབ་སྟེ། བདེན་གཉིས་ངོ་བོ་གཅིག་ཡིན་པའི་ཕྱིར་ཏེ།
བདེན་གཉིས་ཀྱི་ངོ་བོ་ཡོད། བདེན་གཉིས་ཀྱི་ངོ་བོ་ཐ་དད་མ་ཡིན་པའི་ཕྱིར།
དང་པོ་མ་གྲུབ་ན། དེར་ཐལ་དངོས་པོ་ཐམས་ཅད་ལ་ཀུན་རྫོབ་དང་དོན་དམ་
པའི་ངོ་བོ་གཉིས་ཡོད་པའི་ཕྱིར། མ་གྲུབ་ན། ཁྱོད་རང་གིས་སངས་རྒྱས་
བཅོམ་ལྡན་འདས་ཀྱི་གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་བསྟན་་་་་་
པའི་ཚེ། དངོས་པོ་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་གཉིས་
བསྟན་ཏེ། ཞེས་པ་དང་ཁས་བླངས་དངོས་སུ་འགལ་བས་འཁོར་གསུམ། ཡང་
ཁྱོད་ཀྱིས། མྱུ་གུ་ལྟ་བུ་གཅིག་ཉིད་ལ་བདེན་པ་གཉིས་ཀྱི་མིང་གིས་བཏགས་
པའི་བཏགས་དོན་ཐ་སྙད་དུ་རྙེད་པར་ཐལ། མྱུ་གུའི་ངོ་བོ་ཡིན་པར་གྱུར་པའི་
བདེན་གཉིས་ཀྱི་ངོ་བོ་གཉིས་ཡོད་པའི་ཕྱིར། ཞེས་བྲིས་འདུག་པ། མྱུ་གུ་ངོ་བོ་
ཡིན་པར་གྱུར་པའི་བདེན་གཉིས་ཀྱི་ངོ་བོ་གཉིས་ཡོད་པར་ཐལ། དངོས་པོ་
• 305.



པཎ་ཆེན་བདེ་ལེགས་ཉི་མས་མཛད།
ཐམས་ཅད་ཀྱི་ངོ་བོར་གྱུར་པའི་བདེན་གཉིས་ཀྱི་ངོ་བོ་གཉིས་ཡོད་པའི་ཕྱིར།
དངོས་པོ་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་གཉིས་བསྟན་ཏེ།
ཞེས་བསྟན་པ་དེ་སྙན་པའི་ངག་ཡིན་པའི་ཕྱིར། ཡང་ཁྱོད་ཀྱིས། རང་རང་ངོ་
བོས་སྟོང་པར་སྒྲུབ་པ་ལ་དགག་བྱ་ལ་དོན་དམ་གྱི་ཁྱད་པར་སྦྱར་དགོས་པར་་
ཐལ། བདེན་གཉིས་ཐ་སྙད་དུ་རང་རང་ངོ་བོས་མི་སྟོང་པའི་ཕྱིར། རྟགས་
གསལ་ཁས་བླངས་ཞེས་བྲིས་འདུག་པ། ཀུན་རྫོབ་བདེན་པ་ཀུན་རྫོབ་བདེན་
པའི་ངོ་བོ་ཡིན་པས་སྟོང་པ་ལ་བྱེད་ན་ནི་དགག་བྱ་( ༡༣༨བ) ལ་དོན་དམ་གྱི་་་
ཁྱད་པར་སྦྱར་དགོས་པས་འདོད་ལ། ཀུན་རྫོབ་བདེན་པ་ཀུན་རྫོབ་བདེན་པ་
རང་གི་ངོ་བོ་ནས་གྲུབ་པ་ལ་བྱེད་ན་ནི། རྟགས་མ་གྲུབ་ཀྱི་ལན་ཐེབས་པས་
རྟགས་གསལ་གང་ཡང་ཁས་བླངས་པ་མེད་དོ། །ཡང་ཁྱོད་ཀྱིས་གཟུགས་་་་
བརྙན་ཕྱི་རོལ་གྱི་དོན་དུ་འདོད་པ་དང་། རྨི་ལམ་ན་དབང་ཤེས་མེད་པར་
ཁས་བླངས་པ་འགལ་ཚུལ་དང་། འཇིག་རྟེན་ཉིད་ལ་ལྟོས་ནས་ཡང་ལོག་གི་
དོན་ལ་རིགས་པ་ལྟར་སྣང་མང་དུ་སྨྲས་པ་རྣམས་ནི་རིགས་པ་ལ་བློ་ཁ་ཕྱོགས་
པའི་བློ་གསལ་བ་རྣམས་ཀྱིས་ཀྱང་ལན་ཐེབས་སླ་བར་འདུག་པས་འདིར་མ་་་་
བྲིས། ཡང་ཁྱོད་ཀྱིས། འདིར་བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་
རིག་པ་སྤངས་པའི་མ་མཐའི་ས་མཚམས་ས་བརྒྱད་པ་ནས་འཇོག་པར་འདོད་
པ་ནི་ཐེག་པ་ཆེན་པོའི་ལམ་ལ་སྐུར་པ་འདེབས་པ་སྟེ། ཉན་ཐོས་ཀྱི་བདག་
མེད་ཚེ་གསུམ་དུ་བསྒོམས་པས་བདེན་འཛིན་སྤང་ནུས་ལ། ཐེག་པ་ཆེན་ངོ་ས་
བསྐལ་པ་གྲངས་མེད་གཅིག་ལ་སོགས་པར་སྒོམ་ཀྱང་སྤང་མི་ནུས་པར་ཁས་་་་
བླངས་པའི་ཕྱིར་དང༌། ཐེག་ཆེན་ལ་ས་བརྒྱད་པ་མ་ཐོབ་བར་དུ་སྤང་བྱ་ལྷག་
པོ་ཡང་མེད་པར་ཁས་བླངས་པའི་ཕྱིར་དང་། ཡུལ་ཅན་གྱི་ངོས་ནས་ཐེག་ཆེན་
རིགས་པ་རྒྱས་པས་སྤང་བྱ་སྤོང་བ་ལ་ནུས་པ་ཆེ་བར་ཁས་བླངས་པས་འགལ་
འདུའི་ཕུང་པོ་འབའ་ཞིག་ཏུ་སྣང་བའི་ཕྱིར་རོ། །ཞེས་བྲིས་འདུག་པ་འདི་ནི་
，306 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁྱོད་རང་གིས་ཁྱོད་རང་ལ་འཁོར་གསུམ་བཅོས་པ་སྟེ། ཁྱོད་རང་བྱང་ཆུབ་
སེམས་དཔས་ཉོན་མོངས་ཅན་གྱི་མ་རིག་པ་སྤངས་པའི་མ་མཐའི་ས་མཚམས་
ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་པ་ནས་འཇོག་པར་འདོད་པ་ནི་་་
ཐེག་པ་ཆེན་པོའི་ལམ་ལ་སྐུར་པ་འདེབས་པ་ཡིན་པར་ཐལ། ཉན་ཐོས་ཀྱིས་
བདེན་མེད་ཚེ་གསུམ་དུ་བསྒོམས་པས་བདེན་འཛིན་སྤོངས་ནུས་ལ། ཐེག་པ་
ཆེན་པོས་བསྐལ་པ་གྲངས་མེད་གཅིག་ཏུ་ཚོགས་བསགས་པས་ཐེག་ཆེན་གྱི་
མཐོང་ལམ་བར་ཆད་མེད་ལམ་པས་ཉོན་སྒྲིབ་མ་སྤངས། ཚོགས་ལམ་ནས་
མཐོང་ལམ་བར་ཆད་མེད་ལམ་གྱི་བར་ལ་སྤང་བྱ་ལྷག་པོ་གཞན་སྤངས་པ་་་་
མེད་པའི་ཕྱིར་དང་། ཐེག་ཆེན་གྱི་ལམ་ཐེག་དམན་གྱི་ལམ་ལས་སྤང་བྱ་སྤོང་
བ་ལ་ནུས་པ་ཆེ་བར་ཁྱོད་རང་གིས་ཀྱང་ཁས་བླངས་པས་འཁོར་གསུམ། ཡང་
( ༡ ༣༩ ན） ཁྱོད་ཀྱིས་མདོར་ན་ལོག་པའི་ཀུན་རྫོབ་ཐམས་ཅད་ནི་ཀུན་རྫོབ་་་་་་
བདེན་པ་ཡིན་ཀྱང་། ཐ་སྙད་ལ་ནི་མ་བརྟེན་པར། །དམ་པའི་དོན་ནི་རྟོགས་མི་
འགྱུར། །ཞེས་དང་། ཐ་སྙད་བདེན་པ་ཐབས་སུ་གྱུར་པ་དང་། །ཞེས་དང་།
འཇིག་རྟེན་ཀུན་རྫོབ་བདེན་པ་དང་། ཞེས་པ་རྣམས་ཀྱིས་བསྟན་པའི་ཐ་སྙད་
བདེན་པ་དང་། འཇིག་རྟེན་ཀུན་རྫོབ་བདེན་པ་དང༌། ཐ་སྙད་དུ་ཡོད་པ་ནི་མ་
ཡིན་ཏེ། དེ་དག་ནི་གསུང་རབ་ཀྱི་བརྗོད་བྱ་ཐམས་ཅད་བདེན་པ་གཉིས་སུ་
འདུས་པར་གསུངས་པའི་ཡ་གྱལ་གྱི་ཀུན་རྫོབ་བདེན་པ་ཡིན་པར་ཐལ། ལོག་
པའི་ཀུན་རྫོབ་རྣམས་ནི་དེ་ལྟར་མ་ཡིན་པའི་ཕྱིར་ཏེ། དོན་དམ་བདེན་པ་
རྟོགས་པའི་ཐབས་སུ་མི་རུང་བའི་ཕྱིར་རོ། །ཞེས་དང༌། ཡང་ཀུན་རྫོབ་ཏུ་ཡོད་
ན་ཡོད་པས་མ་ཁྱབ་ཅིང་། ཐ་སྙད་དུ་ཡོད་ན་ཡོད་པས་ཁྱབ། ཅེས་སོགས་
འཕགས་པ་ཡབ་སྲས་ཀྱི་གཞུང་དང་འགལ་བའི་རང་བཟོ་མང་དུ་བྲིས་པའི་་་་
མཐར་དབུ་མའི་གཞུང་ལུགས་ཀྱི་མགོ་འཇུག་སྒྲིག་ན་འདི་ལས་གཞན་དུ་སྨྲ་་་
ཐབས་ཨེ་འདུག་ལེགས་པར་དཔྱོད་ཅིག་ཅེས་བྲིས་འདུག་པ། དབུ་མའི་གཞུང་
• 307 •



པཎ་ཆེན་བདེ་ལེགས་ཉི་མས་མཛད།
ལུགས་ལ་ཐོས་པ་བྱེད་ལོ་བྱས་པས་གཞུང་དོན་ཕྱིན་ཅི་ལོག་འབའ་ཞིག་ཏུ་སྨྲ་་
ཞིང་དེ་ལས་གཞན་དུ་སྨྲ་བའི་ཐབས་མ་རྙེད་པ་ནི་ཐུབ་དབང་གཉིས་པ་བློ་་་་
བཟང་གྲགས་པའི་དཔལ་ལ་མ་གུས་ཤིང་། ཞེ་སྡང་བས་ལན་འདུག་པས་་་་
བཤགས་སྡོམ་ལ་འབད་མཛོད། གོང་གི་དམ་བཅའ་དེ་རྣམས་ལ་སྐྱོན་བརྗོད་
ན། ལོག་པའི་ཀུན་རྫོབ་ཡིན་ན་མེད་པས་ཁྱབ་པར་ཐལ། དེ་ཡིན་ན་བདེན་
གཉིས་གང་རུང་མ་ཡིན་དགོས་པའི་ཕྱིར། རྟགས་ཁས། འདོད་ན། ལོག་ཤེས་
ཡིན་ན་མེད་པས་ཁྱབ་པར་ཐལ། འདོད་པའི་ཕྱིར། འདོད་དན། ཉོན་མོངས་
ཅན་གྱི་མ་རིག་པ་མེད་པར་ཐལ། འདོད་པའི་ཕྱིར། འདོད་ན། སྒྲིབ་པ་གཉིས་
མེད་པར་ཐལ། འདོད་པའི་ཕྱིར། འདོད་ན། ཀུན་འབྱུང་མེད་པར་ཐལ་ལོ། །
འདོད་ན། བདེན་པ་བཞི་མེད་པར་ཐལ་ལོ། །འདོད་ན། དཀོན་མཆོག་གསུམ་
མེད་པར་ཐལ། འདོད་པའི་ཕྱིར། གཞན་ཡང་། དབང་ཤེས་འཁྲུལ་པ་རྣམས་
ཆོས་ཅན། བདེན་པ་གཉིས་གང་རུང་ཡིན་པར་ཐལ། ཀུན་རྫོབ་ཀྱི་བདེན་
པ་དང༌། དོན་དམ་པའི་བདེན་པ་གང་( ༡ ༣༩ བ）རུང་ཡིན་པའི་ཕྱིར། ཁྱབ་
སྟེ། བདེན་གཉིས་འཇོག་པའི་གསུང་རབ་མཐའ་དག་ཏུ་བདེན་པ་གཉིས་དེ་
གཉིས་ལ་བཞག་པའི་ཕྱིར། གོང་གི་རྟགས་གྲུབ་སྟེ། ཀུན་རྫོབ་བདེན་པ་ཡིན་
པའི་ཕྱིར། རྟགས་ཁས། གཞན་ཡང་། ལོག་པའི་ཀུན་རྫོབ་ཡིན་ན་ཀུན་རྫོབ་ཏུ་
ཡོད་པས་ཁྱབ་པར་ཐལ། ཀུན་རྫོབ་ཏུ་ཡོད་ན་ཡོད་པས་མ་ཁྱབ་པའི་ཕྱིར།
འདོད་ན་མུ་སྟེགས་ཅན་རྣམས་ཀྱིས་བཏགས་པའི་རྟག་དངོས་ཀྱི་བདག་ཆོས་
ཅན། དེར་ཐལ། དེའི་ཕྱིར། འདོད་མི་ནུས་ཏེ། འཇུག་པ་ལས། དེ་ལྟར་གྱུར་
པའི་བདག་ནི་ཡོད་མིན་ཞིང༌། །འདི་ནི་ངར་འཛིན་རྟེན་དུའང་མི་རིགས་ལ། །
འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་དང་། མི་ཤེས་གཉིད་ཀྱི་རབ་
བསྐྱོད་མུ་སྟེགས་ཅན། །རྣམས་ཀྱི་བདག་ཉིད་ཇི་བཞིན་བརྟགས་པ་དང་། །སྒྱུ་
མ་སྨིག་རྒྱུ་སོགས་ལ་བརྟགས་པ་གང་། །དེ་དག་འཇིག་རྟེན་ལས་ཀྱང་ཡོད་
·308 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མིན་ཉིད། །ཅེས་གསུངས་པའི་ཕྱིར། དེ་རྣམས་ལས་སྤྲོས་ནས་སྐྱོན་མཐའ་ཡས་
པ་གཅིག་བརྗོད་དུ་འདུག་ནའང་། བརྗོད་པ་སླ་བར་འདུག་པས་དེ་ཙམ་ལས་
མ་བྲིས་སོ། །ཡང་ཁྱོད་ཀྱིས་ཊིཀ་ཆེན་ལས། བློ་ལ་འཁྲུལ་བ་གཅིག་གི་ངོར་ཡོད་
པ་ལ་ཀུན་རྫོབ་ཏུ་ཡོད་པར་འཇོག་པ་བཀག་ཅེས་གསུངས་པ་ལ། ཁྱོད་ཀྱིས་དེ་
ནི། འཇིག་རྟེན་ཀུན་རྫོབ་དང་ཀུན་རྫོབ་བདེན་པའི་ཁྱད་པར་མ་ཕྱེ་བ་སྟེ།
ཞེས་ཟེར་བ་ནི་བཞད་གད་ཀྱི་གནས་ཡིན་ཏེ། འཇིག་རྟེན་ཀུན་རྫོབ་བདེན་པ་
དང༌། ཐ་སྙད་ཀྱི་བདེན་པ་དང་། ཀུན་རྫོབ་ཀྱི་བདེན་པ་རྣམས་ནི་དོན་གཅིག་
མིང་གི་རྣམ་གྲངས་སུ་འཕགས་པ་ཡབ་སྲས་ཀྱི་གཞུང་ལས་གསུངས་པ་ལྟར།
གཞུང་ལུགས་པ་ཚད་ལྡན་ཀུན་གྱིས་ཁས་ལེན་པས་ཁྱད་པར་འབྱེད་དུ་མེད་་་་་
ལ། ཁྱོད་རང་གི་རང་བཟོས་ཁྱད་པར་ཕྱེ་བའི་སྐྱོན་ཡིན་དགོས་པའི་ཕྱིར།
ཡང་། གང་ཕྱིར་མྱུ་གུ་ས་བོན་ལས་གཞན་མིན། །ཞེས་སོགས་ཀྱི་སྐབས་སུ།
གཞུང་འདིས་ཐ་སྙད་རྣམ་གཞག་ལའང༌། འབྲས་དུས་ན་རང་གི་རྒྱུ་དེ་ཡོད་པ་
ཡང་མ་ཡིན། མེད་པ་ཡང་མ་ཡིན། ཞེས་བྱ་བར་གྲུབ་སྟེ། ཡོད་ན་རྟག་པར་
འགྱུར་ཞིང༌། མེད་ན་ཆད་པར་འགྱུར་བའི་ཕྱིར་རོ། །རྟག་ཆད་སྤོང་ཚུལ་
འདི་ནི་ཀླུ་སྒྲུབ་ཀྱི་དགོངས་པ་ཐལ་འགྱུར་བས་བཀྲལ་བའི་ལུགས་ཐུན་མོང་་་་
མ་ཡིན་པ་སྟེ། འདི་ནི་ཐ་སྙད་དུ་རྒྱུ་འབྲས་དེ་ཉིད་དང་གཞན་ཉིད་བཀག་པ་
ལ་ཐུག་ལ། རང་རྒྱུད་པས་( ༡༤༠ ན） ཐ་སྙད་དུ་རྒྱུ་འབྲས་གཞན་དུ་ཁས་བླངས་
པའི་ཕྱིར། དགེ་དགེ་གཞོན་ཐམས་ཅད་དངོས་འགལ་གཅིག་རྣམ་དཔྱད་ལ་
ཁེགས་པས་ཅིག་ཤོས་ཡོངས་དཔྱོད་ལ་གྲུབ་པར་འདོད་པ་རྣམས་ལ་ནི་མྱུ་་་་་
གུའི་དུས་ན་ས་བོན་ཡོད་པར་ཐལ། དེ་ན་དེ་མེད་པ་མ་ཡིན་པའི་ཕྱིར། ཞེས་
བརྗོད་ན་ཅི་སྨྲ། ཞེས་བྲིས་འདུག་པ། ཐ་སྙད་རྣམ་གཞག་ལའང་འབྲས་དུས་ན་
རང་གི་རྒྱུ་ཡོད་པ་ཡང་མ་ཡིན། མེད་པ་ཡང་མ་ཡིན་ཞེས་ཁས་ལེན་མི་རིགས་
པར་ཐལ། ཐ་སྙད་དུ་ས་བོན་མྱུ་གུའི་དུས་སུ་མེད་པར་ཁས་ལེན་རིགས་པའི་
.309.



པཎ་ཆེན་བདེ་ལེགས་ཉི་མས་མཛད།
ཕྱིར། རྟགས་སླ། གཞན་ཡང་། དངོས་འགལ་གཅིག་རྣམ་དཔྱད་ལ་ཁེགས་
པས་ཅིག་ཤོས་ཡོངས་དཔྱོད་ལ་གྲུབ་པར་འདོད་པའི་དགེ་རྒན་སྟོན་པ་སངས་
རྒྱས་དང༌། དགེ་གཞོན་ཀླུ་སྒྲུབ་ཡབ་སྲས་ལ་བྱས་ན་ཁྱོད་དེ་དག་ལ་སྐྱོན་
གཏོང་བར་འདོད་འདུག་སྟེ། མདོ་སྡུད་པ་ལས། གང་ཞིག་ཡོད་པ་མ་ཡིན་དེ་
ནི་མེད་ཅེས་བྱ། །ཞེས་ཡོད་པ་རྣམ་པར་དཔྱད་པ་ལས་མེད་པར་གྲུབ་པ་དང༌།
རྩོད་ཟློག་ལས། རང་བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་
གྲུབ་འགྱུར། །ཞེས་རང་བཞིན་གྱིས་མེད་པ་རྣམ་པར་དཔྱད་ན་རང་བཞིན་
གྱིས་གྲུབ་པར་འགྱུར་བར་གསུངས་པའི་ཕྱིར། ཐ་སྙད་དུ་མྱུ་གུ་ས་བོན་དང་
གཞན་མ་ཡིན་པར་ཐལ། ཐ་སྙད་དུ་རྒྱུ་འབྲས་དེ་ཉིད་དང༌། གཞན་ཡིན་
པས་བཀག་པ་ཐལ་འགྱུར་བའི་ཐུན་མོང་མ་ཡིན་པའི་ལུགས་ཡིན་པའི་ཕྱིར།
འདོད་ན། ཁྱོད་ཀྱི་མྱུ་གུའི་དུས་ན་ས་བོན་རྒྱུན་ཆད་པ་མ་ཡིན་ཏེ། མྱུ་གུ་ས་
བོན་ལས་གཞན་མ་ཡིན་པའི་ཕྱིར། ཞེས་པའི་རྟགས་དེ་གཞུང་གི་ཕྱོགས་སྔ་
སྨྲ་བས་ནི་ཁས་མི་ལེན་པས་ཁྱོད་རང་ཉིད་ཚད་གྲུབ་ཏུ་བཀོད་པ་ཡིན་པས་་་་
དངོས་འགལ་ལོ། །
འདིར་སྨྲས་པ། དམ་པའི་ཡུལ་ལ་ངན་སྨྲ་སྣ་ཚོགས་ཀྱིས། །བསོད་ནམས་
མིན་པའི་ལས་ངན་མ་བསོག་པར། །ཝ་སྐྱེས་སེང་གེར་རློམ་པ་བཏང་ནས་ནི། །
གཟུ་བོར་གནས་པས་བག་ཡོད་མཛད་པ་རིགས། །ཞེས་བར་སྐབས་ཀྱི་ཚིགས་
སུ་བཅད་པའོ། ། །
རང་ལུགས་ཀྱི་ཡུལ་གྱི་ཡང་ལོག་གི་མཚན་ཉིད་ལ། ཁ་ཅིག །བུམ་པའི་དོན་
སྤྱི་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། ཕྱི་མ་དེར་
ཐལ། སྟོང་ཉིད་རྟོགས་མ་མྱོང་བའི་ཐ་སྙད་པའི་( ༡༤༠ བ） ཚད་མས་ཁྱོད་བུམ་
འཛིན་རྟོག་པ་ལ་སྣང་བ་ལྟར་མ་གྲུབ་པར་རྟོགས་ནུས་པའི་ཕྱིར་ན་མ་ཁྱབ་བོ།།
ཁ་ཅིག །བྱད་བཞིན་གྱི་གཟུགས་བརྙན་ཆོས་ཅན། སྟོང་ཉིད་མ་རྟོགས་པའི་ཐ་
：310 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྙད་པའི་ཚད་མས་སྣང་བ་ལྟར་མ་གྲུབ་པར་རྟོགས་ནུས་པར་ཐལ། འཇིག་
རྟེན་ཤེས་ངོ་ལ་ལྟོས་ཏེ་ལོག་པའི་ཀུན་རྫོབ་ཡིན་པའི་ཕྱིར། ཁྱབ་པ་ཁས།
འདོད་མི་ནུས་ཏེ། བྱད་བཞིན་གྱི་གཟུགས་བརྙན་སྣང་བ་ལྟར་དུ་མ་གྲུབ་པ་དེ་
དེའི་གནས་ལུགས་ཡིན་པའི་ཕྱིར། ང་སྣང་བ་ལྟར་དུ་མ་གྲུབ་པ་ངའི་གནས་
ལུགས་ཡིན་པའི་ཕྱིར། ཟེར་ན་མ་ཁྱབ། བུམ་པའི་ཆོས་ཉིད་ཆོས་ཅན། སྣང་བ་
ལྟར་གྲུབ་པར་ཐལ། སྣང་ཚུལ་དང་གནས་ཚུལ་མཐུན་པའི་མི་སླུ་བ་ཡིན་པའི་
ཕྱིར། འདོད་མི་ནུས་ཏེ། དེ་སྣང་བ་ལྟར་མ་གྲུབ་པ་དེའི་གནས་ལུགས་ཡིན་
པའི་ཕྱིར་ཏེ། ང་སྣང་བ་ལྟར་དུ་མ་གྲུབ་པ་ངའི་གནས་ལུགས་ཡིན་པའི་ཕྱིར།
ཟེར་ན་མ་ཁྱབ་བོ། ། །
དེ་རྣམས་ཀྱི་ནང་ནས། བདེན་པ་གཉིས་སུའང་ཞེས་སོགས་ཀྱི་བདེན་པ་
གཉིས་ཀར་དུ་རང་བཞིན་གྱི་སྐྱེ་བ་བཀག་པའི་ཡོན་ཏན་འཆད་ཚུལ་དེ་ཇི་ལྟ་
བུ་ཞེ་ན། དེ་ཡང་རང་བཞིན་གྱིས་གྲུབ་པ་ཡོད་པར་འདོད་པའི་ཕྱོགས་རྣམས་
ནི། རྟག་ཆད་ཀྱི་མཐའ་གང་རུང་དུ་ལྟུང་བ་ཤ་སྟག་ཡིན་ཅིང་། དེར་མ་
ཟད་ལས་དང་འབྲས་བུའི་འབྲེལ་བ་སོགས་རྟེན་འབྲེལ་གྱི་རྣམ་གཞག་སོགས་་
ཀྱང་ཇི་ལྟ་བ་བཞིན་དུ་འཇོག་མི་ཤེས་པར་འགྱུར་ལ་རང་བཞིན་གྱིས་མེད་་་་་
པའི་ཕྱོགས་ལ་རྟག་ཆད་ཀྱི་མཐར་མི་ལྟུང་བ་སོགས་ཀྱི་ཡོན་ཏན་ཡོད་ཅིང་།
དེ་ཡང་རྟག་ཆད་ཀྱི་ལྟ་བ་སྤང་སླ་བའི་ཡོན་ཏན་ཡོད་ཚུལ་དེ་འཆད་པ་ལ།
བདེན་པ་གཉིས་སུའང་ཞེས་སོགས་རྐང་པ་གཉིས་གསུངས། རང་བཞིན་
གྱིས་གྲུབ་པ་ཐ་སྙད་དུ་ཡང་མེད་པའི་ཕྱོགས་ལ་རྟག་ཆད་ཀྱི་ལྟ་བ་རྒྱང་རིང་་་་
དུ་སྲིང་བའི་ཡོན་ཏན་ཡོད་པར་མ་ཟད། ཀུན་གཞི་སོགས་ཁས་མ་བླངས་ཀྱང་
ལས་འབྲས་ཀྱི་འབྲེལ་བ་ཤིན་ཏུ་འཐད་པའི་ཡོན་ཏན་ཡོད་ཚུལ་སྟོན་པ་ལ།
གང་ཕྱིར་རང་བཞིན་གྱིས་ཏེ། །ཞེས་སོགས་གསུངས། དེ་ལྟར་ལས་འགགས་པ་
ལས་འབྲས་བུ་བྱུང་ཚུལ་དེ་ཉིད་དཔེའི་སྒོ་ནས་འཆད་པ་ལ། རྨི་ལམ་དམིགས་
• 311 •



པཎ་ཆེན་བདེ་ལེགས་ཉི་མས་མཛད།
པའི་ཞེས་སོགས་ཤོ་ལོ་ཀ་གཅིག་གསུངས། དེ་ལྟར་བསྟན་པ་ལ་བརྩོད་པ་སྤོང་
བར་བྱེད་པ་ལ། ཇི་ལྟར་ཡུལ་ནི་ཞེས་སོགས་གསུངས་ཤིང་། དེ་ཡང་གལ་ཏེ་
རང་བཞིན་གྱི་( ༡༤༡ ན）མེད་པའི་ལས་ཀྱི་ཞིག་པ་ལས་རྣམ་སྨིན་འབྱུང་བར་་་
འདོད་པ་དེ་ལྟར་ཡིན་ན། རྣམ་སྨིན་བྱུང་ཟིན་པ་ལས་ཀྱང་ཡང་རྣམ་པར་སྨིན་
པར་འགྱུར་བའི་ཐུག་མེད་དུ་འགྱུར་རོ་སྙམ་པའི་རྩོད་པ་དེ་སེལ་བར་བྱེད་པ་་
ལ་ཇི་ལྟར་ཡུལ་ནི་ཞེས་སོགས་ཤོ་ལོ་ཀ་གཅིག་གསུངས། རབ་རིབ་ཅན་གྱི་སྐྲ་
ཤད་མཐོང་གི །བུང་བུའི་རྭ་མི་མཐོང་བའི་དཔེ་འདིས་དགེ་མི་དགེའི་ལས་ཀྱི་
འབྲས་བུ་བདེ་སྡུག་སོ་སོར་ངེས་པ་ཡང་འགྲུབ་ཅེས་འཆད་པ་ལ། དེའི་ཕྱིར་
རྣམ་སྨིན་མི་དགེ་ཞེས་སོགས་ཤོ་ལོ་ཀ་གཅིག་གསུངས། འོ་ན་ཀུན་གཞི་སོགས་
མེད་ཀྱང་ལས་ཀྱི་འབྲེལ་བ་འཇོག་ནུས་ན། ལང་གཤེགས་སོགས་ལས་ཀུན་
གཞི་བཤད་པ་དང་འགལ་ལོ་ཞེ་ན། མི་འགལ་ཏེ། དེ་དག་ནི། དགོངས་པའི་
དབང་གིས་གསུངས་པའི་ཕྱིར། ཞེས་ཀུན་གཞི་ཡོད་པར་གསུངས་པའི་ལུང་
དང་འགལ་བའི་རྩོད་པ་དེ་སྤོང་བར་བྱེད་པ་ལ། ཀུན་གཞི་ཡོད་ཅིང་། ཞེས་
སོགས་གསུངས། དགོངས་ཏེ་གསུངས་པའི་དཔེ་གཞན་སྟོན་པར་བྱེད་པ་ལ།
འཇིག་ཚོགས་ཞེས་གསུངས་སོ། །
༈ དེ་རྣམས་ཀྱི་ནང་ནས། གང་ཕྱིར་ཞེས་སོགས་ཀྱི་སྐབས་སུ། གཞུང་
གི་ཚིག་དོན་བཤད་པ། ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་
འཇོག་ཚུལ། དུས་གསུམ་གྱི་རྣམ་གཞག་བྱེ་བྲག་ཏུ་བཤད་པའོ། །དང་པོ་ནི།
མདོ་ལས། ལུས་ཅན་རྣམས་ཀྱི་ལས་རྣམས་ནི། །བསྐལ་པ་བརྒྱར་ཡང་ཆུད་མི་
ཟ། །ཞེས་ལས་བསགས་ནས་བསྐལ་པ་བརྒྱ་ལོན་པ་ལས་འབྲས་བུ་འབྱུང་བར་
གསུངས་པ་ལ། ཞིག་འཇིག་གཅིག་ཏུ་འདོད་པའི་ཕྱི་རོལ་པ་དག་ན་རེ། དེ་ལྟ་
བུའི་ལས་ཏེ་རང་གི་འབྲས་བུ་འབྱིན་པའི་བར་དུ་གནས་ན་རྟག་པར་འགྱུར་་་
ལ། ལས་བྱས་མ་ཐག་པའི་སྐད་ཅིག་མ་གཉིས་པར་ཞིག་ན། ལས་དེས་རང་གི་
:312 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འབྲས་བུ་བསྐྱེད་པར་མི་ནུས་ཏེ། དེ་སྐད་ཅིག་མ་གཉིས་པར་ཞིག་ལ་ཞིག་པ་
དངོས་པོར་མེད་པའི་ཕྱིར། ཞེས་རྩོད་པར་བྱེད་དེ། རྩ་ཤེ་ལས། གལ་ཏེ་སྨིན་
པའི་དུས་བར་དུ། །གནས་ན་ལས་དེ་རྟག་པར་འགྱུར། །གལ་ཏེ་འགག་ན་
འགགས་གྱུར་པས། །ཇི་ལྟར་འབྲས་བུ་བསྐྱེད་པར་འགྱུར། །ཞེས་གསུངས།
འདིའི་ལན་ལ་རང་སྡེ་འོག་མ་རྣམས་( ༡༤༡ བ) ན་རེ། ལས་རང་གི་སྐད་ཅིག་མ་
གཉིས་པར་ཞིག་ཀྱང་། དེས་འབྲས་བུ་མི་སྐྱེ་བའི་སྐྱོན་མེད་དེ། ལས་དེ་འཇིག་
པ་ལ་སྔོན་དུ་ཕྱོགས་པའི་ཚེ། ལས་ཀྱི་ནུས་པ་འཇོག་པའི་རྟེན་ཡོད་པའི་ཕྱིར།
རང་སྡེ་འོག་མ་རྣམས་ཀྱང་། ལས་ཀྱི་ནུས་པ་འཇོག་པའི་རྟེན་ལ་འདོད་ཚུལ་
མི་འདྲ་བ་དུ་མ་ཡོད་དེ། རང་རྒྱུད་པ་དང་། རིག་པའི་རྗེས་འབྲང་གི་སེམས་
ཙམ་པ་དང༌། ལུང་གི་རྗེས་འབྲང་གི་མདོ་སྡེ་པ་དང་། ཁ་ཆེ་བྱེ་བྲག་དུ་སྨྲ་བའི་
ནང་ཚན་ཁ་ཅིག །ཡིད་ཀྱི་རྣམ་ཤེས་ཀྱི་རྒྱུན་ལས་འབྲས་ཀྱི་རྟེན་དུ་འདོད། དེ་
ལས་གཞན་པའི་ཁ་ཆེ་བྱེ་བྲག་དུ་སྨྲ་བ་ཁ་ཅིག །ལས་ཀྱི་ཐོབ་པ་དེའི་རྟེན་དུ་
འདོད། དེ་གཉིས་ལས་གཞན་པའི་དེའི་ནང་ཚན་གྱི་ཁ་ཅིག །ལས་ཆུད་མི་ཟ་
བ་དེའི་རྟེན་དུ་འདོད། ལུང་གི་རྗེས་འབྲང་གི་སེམས་ཙམ་པ་རྣམས་ནི་ཀུན་
གཞི་རྣམ་ཤེས་ལས་འབྲས་ཀྱི་རྟེན་དུ་འདོད་པའི་ཕྱིར། ལས་འགགས་ནས་
ཡུན་རིང་པོ་བསྐལ་པ་སོགས་ལོན་ཀྱང་། ལས་ཀྱི་འབྲས་བུ་བསྐྱེད་པའི་ནུས་
པ་ཀུན་གཞི་སོགས་ཀྱི་སྟེང་དུ་བཞག་ནས་ལས་སོ་སོའི་འབྲས་བུ་བསྐྱེད་པར་་་་
བྱེད་པས། སྔར་གྱི་སྐྱོན་དེ་མེད་དོ་ཞེས་ཟེར། ཐལ་འགྱུར་བའི་ལན་ནི་སེམས་
ཅན་གྱི་རྒྱུད་ལ་ལས་འགགས་ནས་ཡུན་རིང་པོ་བསྐལ་པ་མང་པོ་ལོན་པ་ལས་་་
ཀྱང་། ལས་ལས་འབྲས་བུ་ཡང་དག་སྟེ། རྒྱུ་ལས་འབྲས་བུ་མི་འཁྲུལ་བར་
འབྱུང་བར་རིག་པར་གྱིས་ཤིག་སྟེ་འབྱུང་རིགས་ཏེ། རྒྱུ་མཚན་གང་གི་ཕྱིར་ན་
ལས་དེ་རང་བཞིན་གྱིས་ཏེ་མི་འགག་ཅིང༌། རང་བཞིན་གྱིས་མ་འགགས་པ་
ལས་ཀྱང་འབྲས་བུ་འབྱུང་བ་མི་འགལ་བ་དེའི་ཕྱིར་དང་། ཀུན་གཞི་སོགས་
• 313 •



པཎ་ཆེན་བདེ་ལེགས་ཉི་མས་མཛད།
ཁས་བླངས་པ་མེད་ཀྱང༌། ལས་འགགས་པ་ལས་འབྲས་བུ་འདི་འབྱུང་བར་
ནུས་པའི་ཕྱིར། འདིའི་མཚམས་སྦྱོར་རང་འགྲེལ་ལས། དེ་ལྟར་བདེན་པ་
གཉིས་ཀར་ཡང་། རང་བཞིན་མེད་པས་རྟག་པ་དང་ཆད་པར་ལྟ་བ་རྒྱང་རིང་
དུ་སྤངས་པ་འབའ་ཞིག་ཏུ་མ་ཟད་ཀྱི། ལས་རྣམས་འགགས་ནས་ཡུན་རིང་དུ་
ལོན་ཡང་ལས་རྣམས་ཀྱི་འབྲས་བུ་དང་འབྲེལ་བ་ནི། ཀུན་གཞི་རྣམ་པར་ཤེས་
པ་དང་སེམས་ཀྱི་རྒྱུན་དང༌། ཆུད་མི་ཟ་བ་དང་ཐོབ་པ་ལ་སོགས་པར་ཡོངས་
སུ་རྟོགས་པ་མེད་པར་ཡང་འཐད་པ་ཡིན་ནོ། །ཞེས་( ༡༤༢ན） དང་། རྩ་ཤེ་ལས་
ཀྱང༌། གང་ཕྱིར་ལས་ནི་སྐྱེ་བ་མེད། །འདི་ལྟར་རང་བཞིན་མེད་དེའི་ཕྱིར་ །
གང་ཕྱིར་དེ་ནི་མ་སྐྱེས་པར། །དེའི་ཕྱིར་ཆུད་ཟད་མི་འགྱུར་རོ། །ཞེས་གསུངས་
པའི་ཕྱིར། ཀུན་གཞི་སོགས་ཁས་མི་ལེན་ཀྱང་ཐ་སྙད་དུ་ངར་འཛིན་ལྷན་སྐྱེས་
ཀྱི་དམིགས་པར་གྱུར་པའི་ང་ཙམ་དེ་ཉིད་དགེ་མི་དགེའི་ལས་ཀྱི་བག་ཆགས་་་
འཇོག་པའི་གཞིར་འདོད་ལ། འོ་ན་སེམས་ཀྱི་རྒྱུད་བག་ཆགས་ཀྱི་སྒོ་གཞིར་
གསུངས་པ་དང་འགལ་ལོ། །ཞེ་ན། སྐྱོན་མེད་དེ། ང་ཙམ་དེ་ཉིད་སེམས་རྣམ་
ཤེས་ལ་བརྟེན་ནས་བཏགས་པའི་རྒྱུད་ཡིན་པས་དེ་ལ་དགོངས་པའི་ཕྱིར། མ་
རིག་པའི་བག་ཆགས་སེམས་རྒྱུད་ལ་བསྒོམས་པའི་ཚུལ་ནི། རང་འགྲེལ་ལས།
གང་གི་སེམས་རྒྱུད་འགགས་པར་བྱེད་ཅིང་གོ་བར་བྱེད་ལ་རྗེས་སུ་འགྲོ་བར་་་
བྱེད་དེ། དེ་ནི་བག་ཆགས་ཏེ་ཉོན་མོངས་པའི་མུར་ཐུག་པ་དང་། གོམས་
པ་དང་རྩ་བ་དང་བག་ཆགས་ཞེས་བྱ་བ་རྣམས་ནི་རྣམ་གྲངས་དག་གོ །དེ་
ནི་ཟག་པ་མེད་པའི་ལམ་གྱིས་ཉོན་མོངས་པ་ཡོངས་སུ་སྤངས་ཟིན་ཀྱང་ཉན་་་
ཐོས་དང་རང་སངས་རྒྱས་ཀྱིས་ཡོངས་སུ་སྤངས་པར་མི་ནུས་ཏེ། ཏིལ་མར་
དང་མེ་ཏོག་ལ་སོགས་པ་བསལ་དུ་ཟིན་ཀྱང༌། བུམ་པ་དང་སྣུམ་ལ་སོགས་པ་
རྣམས་ལ་དེ་དང་འཕྲད་པའི་ཡོན་ཏན་ཕྲ་མོ་དམིགས་པ་བཞིན་ནོ། །ཞེས་
གསུངས་པའི་ཕྱིར། དོན་ནི། ཉན་རང་དགྲ་བཅོམ་པ་དང་དག་ས་ལ་གནས་
314 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་སེམས་དཔའ་རྣམས་ཀྱིས་ཉོན་མོངས་མ་ལུས་པར་སྤངས་ཀྱང་ཉོན་་་་་་
མོངས་པའི་བག་ཆགས་ཕྲ་མོ་མ་སྤངས་ཏེ། དཔེར་ན། བུམ་པ་ལ་སོགས་པའི་
སྣོད་རྣམས་སུ་སྣུམ་དང་མེ་ཏོག་དང་གུར་གུམ་དང་གླ་རྩི་སོགས་ཡུན་རིང་དུ་་
བླུགས་ནས་དེ་རྗེས་སྣོད་དེ་དག་རྫས་དེ་རྣམས་དང་གཏན་ནས་བྲལ་བར་་་་་
བྱས་ཀྱང་སྔར་རྫས་དེ་རྣམས་དང་འཕྲད་པའི་ཡོན་ཏན་རྫས་དེ་རྣམས་ཀྱི་དྲི་་་
མ་ཕྲ་མོ་དམིགས་པ་བཞིན་ནོ། །ཞེས་པའི་དོན་ནོ། །གཉིས་པ་ཐལ་འགྱུར་བའི་
ཐུན་མོང་མ་ཡིན་པའི་གྲུབ་མཐའ་འཇོག་ཚུལ་ནི། ཊིཀ་ཆེན་ལས། འཕགས་
པའི་གཞུང་འགྲེལ་ཚུལ་ལ་རང་གི་མཚན་ཉིད་ཀྱིས་གྲུབ་པ་རྡུལ་ཙམ་མེད་་་་་
ཀྱང་། བྱ་བྱེད་ཐམས་ཅད་བཞག་པས་ཆོག་པའི་འགྲེལ་ཚུལ་གྱི་ལུགས་ཐུན་
མོང་མ་ཡིན་པ་འདི་ལ་བརྟེན་ནས། རྣམ་( ༡༤༢ བ）པར་དག་པའི་གྲུབ་མཐའ་
འགྲེལ་བྱེད་གཞན་དང་ཐུན་མོང་མ་ཡིན་པ་མང་དུ་ཡོད་དེ། དེ་གང་ཞེ་ན། རེ་
ཞིག་གཙོ་བོ་རྣམས་བརྗོད་ན། ཚོགས་དྲུག་ལས་ངོ་བོ་ཐ་དད་པའི་ཀུན་གཞིའི་
རྣམ་ཤེས་དང་། རང་རིག་འགོག་ལུགས་ཐུན་མོང་མ་ཡིན་པ་དང་། རང་རྒྱུད་
ཀྱི་སྦྱོར་བས་ཕྱིར་རྒོལ་གྱི་རྒྱུད་ལ་དེ་ཁོ་ན་ཉིད་ཀྱི་ལྟ་བ་སྐྱེ་བའི་ཁས་མི་ལེན་པ་
གསུམ་དང་ཤེས་པ་ཁས་ལེན་པ་བཞིན་དུ་ཕྱི་རོལ་གྱི་དོན་ཡང་ཁས་བླངས་་་་
དགོས་པ་དང༌། ཉན་རང་ལ་དངོས་པོ་རང་བཞིན་མེད་པར་རྟོགས་པ་ཡོད་པ་
དང༌། ཆོས་ཀྱི་བདག་འཛིན་ཉོན་མོངས་སུ་འཇོག་པ་དང་། ཞིག་པ་དངོས་པོ་
ཡིན་པ་དང་། དེའི་རྒྱུ་མཚན་གྱི་དུས་གསུམ་གྱི་འཇོག་ལུགས་ཐུན་མོང་མ་ཡིན་
པ་སོགས་ཡིན་ནོ། །ཞེས་གསུངས་འདི་དག་གི་དོན་ལ་ཁ་ཅིག །ཐལ་འགྱུར་
བའི་ཐུན་མོང་མ་ཡིན་པའི་གྲུབ་མཐའ་ལ་བརྒྱད་ཡོད་དེ། ཀུན་གཞི་མེད་པ།
རང་རིག་མེད་པ། རང་རྒྱུད་ཀྱི་གཏན་ཚིགས་མེད་པ། གཞན་སྐྱེ་མེད་པ་སྟེ།
དགག་ཕྱོགས་ནས་བཞི། ཕྱི་དོན་ཡོད་པ། ཉན་རང་འཕགས་པ་ལ་ཆོས་ཀྱི་
བདག་མེད་རྟོགས་པས་ཁྱབ་པ། བདེན་འཛིན་ཉོན་སྒྲིབ་ཡིན་པ། ཞིག་པ་
• 315 •



པཎ་ཆེན་བདེ་ལེགས་ཉི་མས་མཛད།
དངོས་པོ་ཡིན་པ་སྟེ། སྒྲུབ་ཕྱོགས་ནས་བཞི་སྟེ་བརྒྱད་ཡོད་པའི་ཕྱིར། ཞེས་ཟེར་
བ་ནི། ཊིཀ་ཆེན་གྱི་དགོངས་པ་མ་ཡིན་ཞིང་། རིགས་པས་ཀྱང་མི་འཐད་དེ།
ཊིཀ་ཆེན་ལས། དེ་གང་ཞེ་ན་རེ་ཞིག་གཙོ་བོ་རྣམས་བརྗོད་ན། ཞེས་གསུངས་
ཀྱིས། བརྒྱུད་ཀྱི་གྲངས་ངེས་མ་མཛད་པ་དང་། དུས་གསུམ་གྱི་འཇོག་ཚུལ་ཐུན་
མོང་མ་ཡིན་པ་སོགས་ཡིན་ནོ། །ཞེས་སོགས་སྒྲ་གསུངས་པ་དང་། དེའི་མཇུག་
ཏུ་ཡང་ཤེས་སྒྲིབ་མཚམས་གང་ནས་སྤོང་བ་སོགས་ཀྱི་ཁྱད་པར་མང་པོ་ཞིག་་་་
ཡོད་དོ། །ཞེས་གསུངས་པའི་ཕྱིར་དང༌། ཉན་ཐོས་སྡེ་གཉིས་དང་། སློབ་
དཔོན་ལེགས་ལྡན་འབྱེད་སོགས་རང་རྒྱུད་པའི་སློབ་དཔོན་མང་པོས་ཀྱང་ཕྱི་
དོན་ཁས་ལེན་ཞིང་། སློབ་དཔོན་དེ་དང་བྱེ་བྲག་ཏུ་སྨྲ་བས་རང་རིག་ཁས་མི་
ལེན་པ་དང༌། བྱེ་བྲག་ཏུ་སྨྲ་བས་ཞིག་པ་དངོས་པོར་འདོད་པ་དང་། ལུང་
གི་རྗེས་འབྲང་གི་སེམས་ཙམ་པ་དང་དབུ་མ་པའི་ནང་ཚན་ཉུང་ཤས་གཅིག་་་
མ་གཏོགས་པ་རང་སྡེ་གོང་འོག་གང་གིས་ཀྱང་ཀུན་གཞིའི་རྣམ་ཤེས་ཁས་མི་་་
ལེན་པའི་ཕྱིར་རོ། །( ༡ ༤༣ ན) རང་ལུགས་ལུང་དེའི་དོན། དཔལ་ལྡན་ཟླ་
བས་རྩ་ཤེའི་དགོངས་པ་འགྲེལ་བྱེད་གཞན་དང་ཐུན་མོང་མ་ཡིན་པ་བཀྲལ་་་
བ་ལ་བརྟེན། འགྲེལ་བྱེད་གཞན་དང་མི་འདྲ་བའི་གྲུབ་མཐའ་ཐུན་མོང་མ་
ཡིན་པའི་གཙོ་བོ་རྣམས་ནི། ཊིཀ་ཆེན་དུ་གོང་དུ་དྲངས་པ་དེ་རྣམས་ཡིན་ལ།
དེ་རྣམས་ཐུན་མོང་མ་ཡིན་པར་འགྲོ་ཚུལ་ནི། རང་གི་མཚན་ཉིད་ཀྱིས་མ་
གྲུབ་པ་ལ་བྱ་བྱེད་ཐམས་ཅད་བཞག་ཆོག་པའི་རྒྱུ་མཚན་གྱིས། ཚོགས་དྲུག་
ལས་ངོ་བོ་ཐ་དད་པའི་ཀུན་གཞིའི་རྣམ་ཤེས་ཁས་མི་ལེན་པ་སོགས་རྩ་ཤེའི་་་་
འགྲེལ་བྱེད་ཀྱི་སློབ་དཔོན་གཞན་དང་ཐུན་མོང་མ་ཡིན་པ་ཡིན་ཏེ། ཀུན་་་་
གཞི་འདོད་པ་རྣམས་ཀྱི་ཚོགས་དྲུག་ལས་ངོ་བོ་ཐ་དད་པའི་རྣམ་པར་ཤེས་པ་
དམིགས་པ་དང་རིས་སུ་མ་ཆད་པ་བདག་རྐྱེན་དབང་པོའི་སྒོ་ནས་ཡུལ་ལ་་་་་
འཇུག་མི་དགོས་པ་གཅིག་ཡོད་དོ། །ཞེས་འདོད་ཅིང་དེ་ཡང་ལས་ཀྱི་བག་
• 31 6 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཆགས་སྒོ་གཞི་གང་ཟག་ཏུ་འདོད་པས་ཕུང་པོ་ལ་བཏགས་པ་ཙམ་གྱིས་གང་་་
ཟག་འཇོག་མ་ཤེས་པར་རང་ངོས་གྲུབ་པའི་གང་ཟག་གི་མཚན་གཞི་གཅིག་་་
དགོས་པར་མཐོང་ནས་དེ་ལྟར་ཁས་ལེན་པས་རང་གི་མཚན་ཉིད་ཀྱིས་གྲུབ་་་་
པ་ཁས་ལེན་པ་ལ་ཐུག་ལ། ཟླ་བའི་ཞབས་ཀྱིས་ཕུང་པོ་ལ་བཏགས་པ་ཙམ་གྱི་
གང་ཟག་ལས་འབྲས་ཀྱི་རྟེན་བྱེད་པ་དང༌། ལས་ཞིག་ཀྱང་ལས་ཀྱི་ཞིག་པས་
འབྲས་བུ་བསྐྱེད་པས་ཀུན་གཞི་མི་འདོད་ཅིང་། རང་ངོས་ནས་གྲུབ་པའི་
གང་ཟག་མི་བཞེད་པ་ནི། རང་གི་མཚན་ཉིད་ཀྱིས་གྲུབ་པ་མི་བཞེད་པ་ལ་
ཐུག་པའི་ཕྱིར་དང་། དེ་བཞིན་དུ་རང་རིག་འདོད་པ་རྣམས་ཀྱི་ཤེས་པའི་རིག་
བྱ་ལ་ཡུལ་དང༌། དེའི་རིག་བྱེད་ལ་ཡུལ་ཅན་དུ་ཕན་ཚུན་ལ་ལྟོས་ནས་གྲུབ་
པར་འཇོག་མ་ཤེས་པར་སྔོན་འཛིན་ལྟ་བུ་གཅིག་ལ་ཡང་ཕྱི་མའི་ཡུལ་སྣང་་་་་
བའི་རྣམ་པ་གཅིག་དང༌། སྔོན་འཛིན་གྱི་ཤེས་པ་སྣང་བའི་རྣམ་པ་གཉིས་སུ་
དཔྱད་ནས། ཕྱི་མ་རང་རིག་ཏུ་འཇོག་པར་བྱེད་པས་ཤེས་པ་དེ་རང་ངོས་ནས་
གྲུབ་པར་ཁས་བླངས་ཤིང༌། ཟླ་བས་ནི་སོ་སོ་སྐྱེ་བོའི་སྔོན་འཛིན་གྱི་ཤེས་པས་
སྔོན་པོ་གཞལ་དུས་སུ་དེ་ཡུལ་སྔོན་པོ་འགྲུབ་བྱེད་ལས་ལོགས་སུ་ཡུལ་ཅན་་་་་
རང་ཉིད་འགྲུབ་བྱེད་ཙམ་མི་དགོས་ཏེ། སྔོན་འཛིན་གྱིས་སྔོན་པོ་གཞལ་བ་ན།
དེའི་སྟོབས་ཀྱིས་སྔོན་འཛིན་ཤེས་པས་རང་( ༡ ༤༣ བ) ཉིད་ངེས་པར་གྲུབ་པའི་་
ཕྱིར། ཞེས་བཞེད་པས་ཡུལ་རྟོགས་པ་ལ་ལྟོས་ན་ཡུལ་ཅན་རྟོགས་པར་འཇོག་
པའི་ཕན་ཚུན་ལྟོས་གྲུབ་ཙམ་ལ་འཇོག་གི་རང་ངོས་གྲུབ་པར་མི་བཞེད་པའི་་་
ཕྱིར། དེས་གཞན་རྣམས་ལ་རིགས་འགྲེ།
༈ གསུམ་པ་དུས་གསུམ་གྱི་རྣམ་གཞག་བྱེ་བྲག་ཏུ་བཤད་པ་ནི། དུས་
གསུམ་འཇོག་ཚུལ་འདི་ལ། རང་སྡེའི་གྲུབ་མཐའ་སྨྲ་བ་བཞིའི་འཇོག་ཚུལ་
བཞི་ཡོད་དེ། བྱེ་བྲག་ཏུ་སྨྲ་བ་རྣམས་ནི། མཛོད་ལས་རྣམ་པ་བཞི་ནི་མཚན་
ཉིད་དང་། །གནས་སྐབས་གཞན་གཞན་འགྱུར་ཞེས་བྱ། །གསུམ་པ་བཟང་སྟེ་
.3 17 .



པཎ་ཆེན་བདེ་ལེགས་ཉི་མས་མཛད།
བྱ་བ་ཡིས། །དུས་རྣམས་རྣམ་གཞག་ཅེས་གསུངས་པ་ལྟར། དངོས་པོ་གཞན་
འགྱུར་དུ་སྨྲ་བ། མཚན་ཉིད་གཞན་འགྱུར་དུ་སྨྲ་བ། གནས་སྐབས་གཞན་
འགྱུར་དུ་སྨྲ་བ། གཞན་གཞན་འགྱུར་དུ་སྨྲ་བ་བཞི་ལས། དང་པོ་ནི། བཙུན་པ་
ཆོས་སྐྱོབས་ན་རེ། མྱུ་གུ་མ་འོངས་པ་ནས་ད་ལྟ་བ་དང༌། ད་ལྟ་བ་ནས་འདས་
པར་འཇོག་པའི་ཚེ། དུས་སྔ་མ་སྔ་མའི་དངོས་པོ་འདོར་ཀྱང་རྫས་མི་འདོར ཏེ།
དཔེར་ན་གསེར་བུམ་བཅོམ་ནས་རྒྱུན་བྱེད་པ་དང་། འོ་མ་ཞོར་འགྱུར་བ་ན་
རོ་གཞན་དུ་འགྱུར་ཞིང་ཁ་དོག་མི་འགྱུར་བ་བཞིན་ནོ། །ཞེས་ཟེར། གཉིས་པ་
ནི། བཙུན་པ་དབྱངས་སྒྲོགས་ན་རེ། དུས་གསུམ་རེ་རེ་ལའང་དུས་གསུམ་ཀའི་
མཚན་ཉིད་ལྡན་མོད་ཀྱང་། གང་ཤས་ཆེ་བ་དེའི་སྒོ་ནས་འདས་པ་སོགས་སུ་
འཇོག་སྟེ། དཔེར་ན་སྐྱེས་པ་གཅིག་བུད་མེད་གཅིག་ལ་ལྷག་པར་ཆགས་པའི་
ཚེ་བུད་མེད་གཞན་ལ་ཆགས་བྲལ་མིན་པ་བཞིན་ནོ། །གསུམ་པ་ནི། བཙུན་པ་
དབྱིག་བཤེས་ན་རེ། མྱུ་གུ་ལ་སོགས་པའི་དངོས་པོ་གཅིག་ཉིད་ཀྱང་མ་འོངས་
པ་དང་ད་ལྟར་བ་དང་འདས་པའི་གནས་སྐབས་སོ་སོར་བྱེད་པ་ན། མ་འོངས་
པ་ལོགས་སུ་འཇོག་སྟེ། དཔེར་ན། རྩིས་ཀྱི་རིལ་བུ་གཅིག་ཉིད་གཅིག་དང་བརྒྱ་
སྟོང་སོགས་ཀྱི་ཤོ་མིག་ཏུ་བཞག་པ་ན། གཅིག་དང་བརྒྱ་སྟོང་སོགས་ཀྱི་ཐ་སྙད་
འཇོག་པ་བཞིན་ནོ། །ཞེས་ཟེར། བཞི་པ་ནི། བཙུན་པ་སངས་རྒྱས་ལྷ་ན་རེ།
དངོས་པོ་གཅིག་ཉིད་ཀྱང་རང་གི་སྔ་མ་ལ་ལྟོས་ནས་མ་འོངས་པ་དང་། ཕྱི་མ་
ལ་ལྟོས་ནས་འདས་པ་དང༌། རང་གི་ངོ་བོ་ལ་ལྟོས་ནས་ད་ལྟ་བར་འཇོག་སྟེ།
དཔེར་ན་བུད་མེད་གཅིག་ཉིད་རང་གི་མ་ལ་ལྟོས་( ༡༤༤ན）ནས་བུ་མོ་དང་།
རང་གི་བུ་ལ་ལྟོས་ནས་མར་འཇོག་པ་བཞིན་ནོ། །ཞེས་ཟེར་བ་མི་འཐད་དེ། དེ་
ལྟར་དངོས་པོ་གཞན་འགྱུར་དུ་སྨྲ་བ་གྲངས་ཅན་པའི་ལུགས་དང་ཁྱད་པར་་་་་
མེད་པའི་ཕྱིར། གཉིས་པ་མི་འཐད་དེ། དུས་གསུམ་གྱི་མཚན་ཉིད་འཆོལ་བར་
ཐལ་བའི་སྐྱོན་ཡོད་པའི་ཕྱིར། གསུམ་པ་མི་འཐད་དེ། མྱུ་གུ་ལས་ངོ་བོ་ཐ་དད་
• 318 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་མྱུ་གུའི་བྱ་བ་འདོད་ན་མྱུ་གུ་འདུས་མ་བྱས་སུ་འགྱུར་ཞིང་། ངོ་བོ་གཅིག་
ན་བྱ་བ་བྱེད་མི་བྱེད་ཀྱི་གནས་སྐབས་སོ་སོར་མ་ངེས་པའི་ཕྱིར། བཞི་པ་མི་
འཐད་དེ། དུས་གཅིག་ཉིད་ཀྱང་དུས་གསུམ་གར་ཐལ་བའི་སྐྱོན་ཡོད་པའི་
ཕྱིར། ཞེས་མཛོད་འགྲེལ་ལས་བཀག་གོ །མདོ་སྡེ་པ་སོགས་གསུམ་པོ་དེས་
ནི་སྤྱིར་དངོས་པོ་དེ་སྐྱེ་བའི་རྒྱུ་ཡོད་ཀྱང་རྐྱེན་འགའ་ཞིག་མ་ཚང་བས་མ་སྐྱེས་
པའི་ཆ་དངོས་པོ་དེའི་མ་འོངས་པ་དང་། སྐྱེས་ཟིན་གྱི་དངོས་པོ་དེ་ཉིད་རང་
གྲུབ་པའི་དུས་གཉིས་པར་ཞིག་པའི་ཆ་དངོས་པོ་དེའི་འདས་པ་དང་། དངོས་
པོ་དེ་སྐྱེས་ལ་མ་འགགས་པ་ད་ལྟ་བར་འདོད་དོ། །དུས་གསུམ་གྱི་མཚན་ཉིད་
དེ་ལྟར་འཇོག་ཅིང་། འདས་མ་འོངས་དངོས་མེད་དུ་འདོད། དེ་ལྟར་འདོད་
པའི་གནད་ཀྱང་། མྱུ་གུ་འདས་པའི་དོན་སྔར་ཡོད་ཀྱི་མྱུ་གུའི་ངོ་བོ་ལོག །མྱུ་གུ་
ལས་གཞན་པའི་དངོས་པོ་གང་གི་ཡང་ངོ་བོ་མ་ཐོབ་པའི་མེད་དགག་གཅིག་་་
ལ་འདོད་ལ། ཞིག་པ་དངོས་པོར་འཇོག་མི་ཤེས་པ་ཡང་དངོས་པོ་བཏགས་
དོན་བཙལ་ནས་འཇོག་པས་མྱུ་གུ་སྔར་ཡོད་ལྡོག་ཙམ་ལ་དངོས་པོའི་ངོ་བོ་་་་་
གང་ཡང་མི་འདུག་སྙམ་དུ་བསམས་ཏེ། དེ་ཡང་རང་བཞིན་གྱིས་གྲུབ་པ་ཁས་
ལེན་པ་ལ་ཐུག་གོ །ཐལ་འགྱུར་བས་ནི་བཞི་བརྒྱ་པའི་འགྲེལ་པ་ལས། དེ་ལ་མ་
འོངས་པ་ནི་ད་ལྟར་གྱི་དུས་སུ་མ་ཕྱིན་པའོ། །འདས་པ་ནི་དེ་ཉིད་ལས་འདས་
པའོ། །ད་ལྟར་བྱུང་བ་ནི་སྐྱེས་ལ་མ་འགག་པའོ། །ད་ལྟར་བྱུང་བ་ནི་ད་ལྟར་
དམིགས་པར་གཙོ་བོ་ཡིན་གྱི། དེར་མ་འོངས་པ་དང་རྒལ་བ་དག་གིས་མ་
འོངས་པ་དང༌། འདས་པའི་དུས་གཉིས་རྣམ་པར་འཇོག་པ་ནི་གཙོ་བོ་མ་ཡིན་
ནོ། །ཞེས་གསུངས། དེའི་དོན་འཆད་པ་ན། རྩ་ཤེའི་ཊིཀ་ཆེན་ལས། གང་དུ་མ་
འོངས་ཤིང་། གང་ལས་འདས་པའི་མ་འོངས་པ་དང༌། འདས་པ་འཇོག་པའི་
དུས་སུ་ནི་ད་ལྟར་ཏེ། ཞེས་( ༡༤༤བ) གསུངས། འདིའི་དོན་ནི། དངོས་པོ་
གཞན་ཞིག་སྐྱེས་ཟིན་ཞིག་པའི་ཆ། འདས་པའི་མཚན་ཉིད། རང་ཉིད་སྐྱེ་བྱེད་
• 319 •



པཎ་ཆེན་བདེ་ལེགས་ཉི་མས་མཛད།
ཀྱི་རྒྱུ་ཡོད་ཀྱང་། རྐྱེན་མ་ཚང་བའི་དབང་གིས་རེ་ཞིག་མ་སྐྱེས་པའི་ཆ་མ་
འོངས་པའི་མཚན་ཉིད། སྐྱེས་ལ་མ་འགགས་ཤིང་། དུས་གསུམ་གྱི་གཙོ་བོ་གང་
ཞིག །རང་ཉིད་ཀྱི་དོན་སྤྱི་འཆར་བ་འདས་པ་དང། མ་འོངས་པའི་དོན་སྤྱི་
འཆར་བ་ལ་མ་ལྟོས་པ་དེ། ད་ལྟར་བའི་མཚན་ཉིད་ཡིན་ནོ། །སྟོང་ཐུན་ཆེན་མོ་
ལས། ཁྱོད་དུས་གང་དུ་འཇོག་པ་དངོས་པོ་གང་ཞིག་རང་དུས་ལ་ལྟོས་ནས་
བཞག་དགོས་པའི་ལྟོས་པར་གྱུར་པའི་དངོས་པོ་དེའི་རང་དུས་ལས་ཐལ་ཟིན་
པ་འདས་པའི་མཚན་ཉིད། མཚན་གཞི་ནི། མྱུ་གུ་རང་གི་དུས་གཉིས་པར་ཞིག་
པའི་ཆ་ལྟ་བུ་ལ་བྱེད། གཞན་འདྲ་བ་ལ་རང་དུས་དེར་མ་སླེབ་པའི་ཆོས། མ་
འོངས་པའི་མཚན་ཉིད། མཚན་གཞི་ནི། སྐྱེ་བའི་རྒྱུ་ཡོད་ཀྱང་རྐྱེན་མ་ཚང་བའི་
སྟོབས་ཀྱིས་མྱུ་གུ་རེ་ཞིག་མ་སྐྱེས་པའི་ཆ་ལྟ་བུ། སྐྱེས་ལ་མ་འགག་པ་གང་ཞིག །
ཁྱོད་ཀྱི་དོན་སྤྱི་འཆར་བ་ཁྱོད་ཀྱི་དུས་ན་འདས་པ་དང་མ་འོངས་པའི་ཆོས་་་་
གཞན་གྱི་དོན་སྤྱི་འཆར་བ་ལ་མི་ལྟོས་པ། ད་ལྟར་བའི་མཚན་ཉིད། མཚན་
གཞི་ནི། མྱུ་གུ་ལྟ་བུའོ། །ཞེས་སྟོང་ཐུན་ཆེན་མོ་ལས་བཤད། འོ་ན། འདས་མ་
འོངས་དངོས་པོ་ཡིན་པའི་སྒྲུབ་བྱེད་ཇི་ལྟར་ཡོད་ཅེ་ན། དེའི་སྒྲུབ་བྱེད་ཡོད་དེ།
ཚིག་གསལ་ལས། ཞིག་པ་དངོས་པོར་སྒྲུབ་པའི་ལུང་རིགས་གཉིས་གསུངས་
པའི་ཕྱིར། ལུང་ནི། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི །ཞེས་
གསུངས་པས་ཤི་བ་ནི་གང་ཤི་བའི་སེམས་ཅན་དེ་ཞིག་པ་ཡིན་ཅིང༌། དེ་ཉིད་
སྐྱེ་བའི་རྐྱེན་གྱིས་སྐྱེ་བར་གསུངས་པའི་ཕྱིར་དང༌། རྩ་ཤེ་ལས། དངོས་དང་
དངོས་མེད་འདུས་བྱས་ཡིན། །ཞེས་བུམ་པའི་དངོས་པོ་དང་བུམ་པའི་དངོས་་
པོ་ཞིག་ནས་མེད་པའི་བུམ་པའི་ཞིག་པ་གཉིས་ཀ་འདུས་བྱས་སུ་གསུངས་་་་
པའི་ཕྱིར། རིགས་པ་དྲུག་ཅུ་པ་ལས་ཀྱང་། རྒྱུ་ཟད་ཉིད་ལས་ཞིག་པ་ནི། །ཟང་
ཅེས་བྱ་བར་དམིགས་པ་སྟེ། །ཞེས་སྡོང་བུ་སྣུམ་ལྡན་ཟད་པ་མར་མེ་ཤི་བའི་
རྒྱུར་གསུངས་པའི་ཕྱིར། རིགས་པ་ནི། ཚིག་གསལ་ལས། འཇིག་པ་རྒྱུ་མེད་དུ་
• 32) •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁས་བླངས་ནས་འདུས་བྱས་སྐད་ཅིག་མར་སྨྲ་བ་ལྟར་ན། རྒྱུ་མེད་པས་འཇིག་
པ་མེད་པའི་ཕྱིར། དངོས་པོ་སྐད་ཅིག་( ༡ ༤༥ ན）དང་འཇིག་པ་དང་བྲལ་བ་
རྣམས་འདུས་བྱས་སུ་ཇི་ལྟར་འང་འགྲུབ། དེའི་ཕྱིར་དེ་ཐམས་ཅད་ནི་མི་
འགྲིག་པར་འགྱུར་རོ། །ཞེས་གསུངས་པའི་དོན་ནི། ཞིག་པ་དངོས་པོ་ཡིན་ཏེ།
བུམ་པ་ཞིག་པ་དངོས་པོ་ཡིན་པའི་ཕྱིར་ཏེ། དེ་ལ་རྒྱུ་ཡོད་པའི་ཕྱིར་ཏེ་བུམ་པ་
རང་གྲུབ་དུས་ཀྱི་སྐད་ཅིག་མ་གཉིས་པར་མ་བསྡད་པ་ལ་རྒྱུ་ཡོད་པའི་ཕྱིར་ཏེ།
བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མི་བསྡོད་པ་ལ་རྒྱུ་ཡོད་པའི་་་་
ཕྱིར་ཏེ། བུམ་པ་འཇིག་པ་ལ་རྒྱུ་ཡོད་པའི་ཕྱིར་ཏེ། མྱུ་གུ་ཞིག་པ། དངོས་པོ་
ཡིན་པས། མེད་དགག་ཏུ་མི་རུང་ལ། མ་ཡིན་དགག་ཏུ་བཞག་དགོས་སོ། །
འཇོག་ཚུལ་ནི། ཊཱིཀ་ཆེན་ལས། སྐད་ཅིག་དང་པོ་དུས་གཉིས་པར་ཞིག་པ་ནི་
དགག་བྱ་དངོས་སུ་བཅད་ནས་རྟོགས་དགོས་པས་དགག་པ་ཡིན་ལ། མེད་
དགག་ནི་མ་ཡིན་པས་མ་ཡིན་དགག་སྟེ། ཞིག་རྒྱུ་དེ་བཅད་པ་ཙམ་མ་ཡིན་གྱི་
དེ་བཅད་པའི་དངོས་པོ་གཅིག་འཕེན་པའི་ཕྱིར། ཞེས་གསུངས། དེས་ན་མྱུ་གུ་
ཞིག་པ་ཞེས་བརྗོད་པའི་སྒྲས་ཆོས་གཞན་སྒྲུབ་པ་མྱུ་གུ་ལ་བརྟེན་ནས་བྱུང་བ་
འཕེན་ནོ། །དེས་ན་མྱུ་གུ་སྐད་ཅིག་སྔ་མ་ལས་མྱུ་གུ་སྐད་ཅིག་མ་ཕྱི་མ་རྣམས་
སྐྱེ་བ་བཞིན་དུ། མྱུ་གུའི་ཞིག་པ་སྐད་ཅིག་མ་སྔ་མ་ལས་ཀྱང་དེའི་འབྲས་བུ་
ཞིག་པ་སྐད་ཅིག་མ་ཕྱི་མ་རྣམས་སྐྱེ་བར་འགྱུར་བས་མྱུ་གུ་ལ་སོགས་པའི་་་་་་
དངོས་པོ་རྣམས་ཀྱི་ཞིག་པ་དངོས་པོར་གྲུབ་པ་ཡིན་ནོ། །དེས་ན་མྱུ་གུའི་ཞིག་
པ་སྐད་ཅིག་མ་དང་པོ་དེ་མྱུ་གུའི་ཞིག་པ་ཡིན་ཀྱང་། དེའི་རིགས་འདྲ་ཞིག་པ་
རྣམས་མྱུ་གུའི་ཞིག་པ་མ་ཡིན་ཏེ། རང་རང་གིས་སྐད་ཅིག་མ་སྐད་ཅིག་མ་སྔ་
མ་སྔ་མའི་ཞིག་པར་འཇོག་པས་ཞིག་པ་ཐམས་ཅད་འདས་པ་ཡིན་པའི་ཕྱིར་་་
རོ། །མྱུ་གུ་ཞིག་པ་དེ་རང་དུས་སུ་མ་ཞིག་ཀྱང་ཞིག་པ་ནི་ཡིན་ཏེ། མྱུ་གུ་
ཞིག་པ་ཡིན་པའི་ཕྱིར། དེ་བཞིན་དུ་མྱུ་གུ་སྐྱེ་བའི་རྒྱུ་ཡོད་ཀྱང་རྐྱེན་མ་ཚང་
321



པཎ་ཆེན་བདེ་ལེགས་ཉི་མས་མཛད།
བའི་དབང་གིས་རེ་ཞིག་མྱུ་གུར་མ་སྐྱེས་པའི་ཆ་སྐད་ཅིག་མ་དང་པོ་མྱུ་གུའི་་་
མ་འོངས་པ་ཡིན་ཀྱང་། དེའི་རྒྱུན་གྱི་མ་འོངས་པ་རྣམས། རང་གི་སྐད་ཅིག་སྔ་
མ་སྔ་མའི་མ་འོངས་པར་འཇོག་ལ། ད་ལྟར་བ་ནི་དངོས་པོ་གཞན་གཅིག་ཞིག་
པ་དང་མ་སྐྱེས་པའི་སྒོ་ནས་འཇོག་མི་དགོས་པའི་སྐྱེས་ལ་མ་འགགས་པའི་མྱུ་
གུ་ལྟ་བུ་ཡིན་པས། འདས་པ་( ༡༤༥ བ)དང་མ་འོངས་པའི་སྐྱེས་ལ་མ་འགགས་
པའི་ཆ་རྣམས་དང་མི་འདྲ་བའི་ཕྱིར་ཏེ། ཊིཀ་ཆེན་རིགས་པའི་རྒྱ་མཚོ་ལས་
འོ་ན་མྱུ་གུ་ཞིག་པའི་ཞིག་པ་རིགས་འདྲ་རྒྱུད་མར་འབྱུང་བ་ནི་འདོད་པས་་་་
དེའི་སྐད་ཅིག་མ་སྐྱེས་ལ་མ་འགགས་པ། ད་ལྟར་བར་འགྱུར་ལ་དེ་ལྟར་ན་ད་
ལྟར་བ་དང་ཞིག་པ་གཉིས་འགལ་བར་འགྱུར་རོ་ཞེ་ན། སྐྱོན་མེད་དེ། མྱུ་གུ་
ཞིག་པའི་སྐད་ཅིག་མ་དང་པོ་ནི་མྱུ་གུ་ཞིག་པ་ཡིན་ལ། དེའི་རིགས་འདྲའི་
ཞིག་པ་རྣམས་ནི་སྔ་མ་སྔ་མ་ཞིག་པ་ཡིན་ཞིང༌། ཞིག་པ་ཐམས་ཅད་འདས་པ་
ཡིན་པའི་ཕྱིར་རོ། །མྱུ་གུ་ཞིག་པ་དེ་རང་དུས་ན་ཁོ་རང་ཞིག་པ་མ་ཡིན་ཀྱང་
སྤྱིར་ཞིག་པ་ཡིན་པས་འདས་པ་ཁོ་ནའོ། །དེ་ལྟར་འདས་པའི་རིགས་འདྲ་ཇི་
སྙེད་གཅིག་འབྱུང་ཡང་དངོས་པོ་གཞན་གཅིག་ཞིག་པའི་སྒོ་ནས་རང་གི་ངོ་་་
བོ་བཞག་དགོས་པས་དུས་གཞན་གཉིས་དང་ཁྱད་པར་ཆེའོ། །དེ་བཞིན་དུ་
མ་འོངས་པའི་རིགས་འདྲ་ཇི་སྙེད་གཅིག་འབྱུང་ཡང་དངོས་པོ་གཞན་གཅིག་
མ་སྐྱེས་པ་ཁོ་ནའི་སྒོ་ནས་རང་གི་ངོ་བོ་བཞག་དགོས་པས། འདས་པ་དང་་་་
ལྟར་གཉིས་དང་ཁྱད་པར་ཤིན་ཏུ་ཆེའོ། །དེ་ལྟར་ན་ད་ལྟར་བ་ནི་དངོས་པོ་
གཞན་གཅིག་ཞིག་པ་དང་མ་སྐྱེས་པའི་སྒོ་ནས་བཞག་མི་དགོས་པའི་སྐྱེས་ལ་་་
མ་འགགས་པ་མྱུ་གུ་ལྟ་བུ་ཡིན་པས། མ་འོངས་པའི་སྐད་ཅིག་མ་སྐྱེས་ལ་མ་
འགགས་པ་རྣམས་དང་ཁྱད་པར་ཆེའོ། །ཞེས་གསུངས་ཁ་ཅིག་དུས་གསུམ་གྱི་
ནང་ནས་གཙོ་བོ་མ་ཡིན་པ་གང་ཞིག །སྐྱེས་ཟིན་འགགས་པ་འདས་པའི་་་་
མཚན་ཉིད། དེ་གང་ཞིག །སྐྱེ་བ་ལ་སྔོན་དུ་ཕྱོགས་ཤིང་མ་འགགས་པ་མ་
• 322 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འོངས་པའི་མཚན་ཉིད། དུས་གསུམ་གྱི་ནང་ནས་གཙོ་བོ་གང་ཞིག །སྐྱེས་ལ་མ་
འགགས་པ་ད་ལྟར་བའི་མཚན་ཉིད་ཟེར་ན། མྱུ་གུའི་མ་འོངས་པ་ཆོས་ཅན།
སྐྱེ་བ་ལ་མངོན་དུ་ཕྱོགས་པ་ཡིན་པར་ཐལ། མཚོན་བྱ་དེའི་ཕྱིར། དེ་དེར་ཐལ།
མ་འོངས་པ་ཡིན་པ་ཡོད་པའི་ཕྱིར། འདོད་མི་ནུས་ཏེ། སྐྱེས་ཟིན་པ་ཡིན་པའི་
ཕྱིར་ཏེ། དངོས་པོ་ཡིན་པའི་ཕྱིར། དེ་ལ་ཁོ་ན་རེ། བུམ་པ་ཞིག་པ་ཆོས་ཅན།
ཞིག་པ་ལ་སྔོན་དུ་ཕྱོགས་པ་མ་ཡིན་པར་ཐལ། ཞིག་ཟིན་པའི་ཕྱིར། རྟགས་
ཁས། འདོད་ན། དེ་ཡིན་པར་ཐལ། འཇིག་པ་ཡིན་པའི་ཕྱིར། ཁྱབ་སྟེ། སྟོང་
ཐུན་ཆེན་མོ་ལས། འཇིག་པ་( ༡ ༤༦ན）ཞེས་པ་ནི་ཞིག་པར་མངོན་དུ་ཕྱོགས་པ་
ལ་བརྗོད་ལ་ཞེས་དང་། འཇུག་པ་ལས། འགགས་བཞིན་པ་ནི་ཡོད་ཀྱང་འཇིག་
ལ་ཕྱོགས་པར་འདོད་གྱུར་པ། །ཞེས་གསུངས་པའི་ཕྱིར་ཟེར་ན་མ་ཁྱབ། ཡང་
ཁོ་ན་རེ། བུམ་པ་ཞིག་པ་ཆོས་ཅན། འཇིག་པ་ལ་མངོན་དུ་ཕྱོགས་པ་མ་ཡིན་
པར་ཐལ། ཞིག་ཟིན་པའི་ཕྱིར། འདོད་ན། དེ་ཡིན་པར་ཐལ། འཇིག་པ་ཡིན་
པའི་ཕྱིར། ཟེར་ན་མ་ཁྱབ། ཁ་ཅིག །མཚན་ཉིད་དེ་ལ་བུམ་པ་ཆོས་ཅན། དུས་
གསུམ་གྱི་གཙོ་བོ་ཡིན་པར་ཐལ། མཚོན་བྱ་དེའི་ཕྱིར། འདོད་ན། དུས་ཡིན་
པར་ཐལ། འདོད་པའི་ཕྱིར། འདོད་ན། ལྡན་མིན་འདུ་བྱེད་ཡིན་པར་ཐལ་ལོ་
ཟེར་ན། མི་འཐད་དེ། དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་
པའི་ཕྱིར་ཏེ། དེ་དུས་ཀྱི་ཐུང་མཐའ་ཡིན་པའི་ཕྱིར་ཏེ། དེ་དུས་ཀྱི་ཐུང་མཐར་
གྱུར་པའི་སྐད་ཅིག་མ་ཡིན་པའི་ཕྱིར། ཁ་ཅིག །སྐྱེས་འགྱུར་གྱི་དངོས་པོ་མ་
སྐྱེས་པའི་ཆ། མ་འོངས་པའི་མཚན་ཉིད་ཟེར་ན། དེ་ལ་ཁ་ཅིག །སྐྱེ་འགྱུར་གྱི་
དངོས་པོ་ཡོད་པར་ཐལ། མཚན་ཉིད་འཐད་པའི་ཕྱིར། འདོད་ན། མ་སྐྱེས་
པའི་དངོས་པོ་ཡོད་པར་ཐལ། འདོད་པའི་ཕྱིར། འདོད་ན། མེད་པར་ཐལ།
དངོས་པོ་ཡིན་ན་སྐྱེས་ཟིན་པས་ཁྱབ་པའི་ཕྱིར། དེས་ན་སྐྱེ་བཞིན་པའི་དངོས་
པོ་མེད་པར་ཁས་བླངས་དགོས་པ་འདྲ་ཞེས་གསུངས། ཁ་ཅིག །རང་ཉིད་དུས་
：323 .



པཎ་ཆེན་བདེ་ལེགས་ཉི་མས་མཛད།
གང་དུ་འཇོག་པ་དངོས་པོ་གང་གིས་རང་དུས་ལ་ལྟོས་ནས་བཞག་དགོས་་་་་་
པའི་ལྟོས་པར་གྱུར་པའི་དངོས་པོ་དེའི་རང་དུས་དེ་ལས་ཐལ་ཟིན་པ། འདས་
པའི་མཚན་ཉིད། རང་དུས་གང་དུ་འཇོག་པ་ཞེས་སོགས་གཞན་འདྲ་བ་ལ་
རང་དུས་དེར་མ་སླེབ་པ་མ་འོངས་པའི་མཚན་ཉིད་ཟེར་ན། བུམ་པ་ཞིག་པ་
ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། དེར་ཐལ།
འདས་པ་ཡིན་པ་ཡོད་པའི་ཕྱིར། རྩ་བར་འདོད་ན། དེ་བུམ་པའི་དུས་སུ་ཐལ་
ཟིན་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། དེ་དེའི་དུས་སུ་
མ་སླེབ་པའི་ཕྱིར། དེ་དེར་ཐལ། དེ་དེའི་འབྲས་བུ་ཡིན་པའི་ཕྱིར། མ་གྲུབ་ན་
བུམ་པ་ཆོས་ཅན། ཁྱོད་ཀྱི་ཞིག་པ་ཁྱོད་ཀྱི་འབྲས་བུ་ཡིན་པར་ཐལ། ཁྱོད་
དངོས་པོ་ཡིན་པའི་ཕྱིར། གཞན་ཡང་། བུམ་པ་མ་འོངས་པ་ཆོས་ཅན། མཚན་
ཉིད་གཉིས་པ་དེར་ཐལ། མཚོན་བྱ་( ༡༤༦བ） དེའི་ཕྱིར། དེར་ཐལ། མ་འོངས་
པ་ཡིན་པ་ཡོད་པའི་ཕྱིར། རྩ་བ་འདོད་ན། དེ་བུམ་པའི་དུས་སུ་མ་སླེབ་པ་ཡིན་
པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། དེ་བུམ་པའི་དུས་སུ་
ཐལ་ཟིན་པའི་ཕྱིར་ཏེ། དེ་བུམ་པའི་རྒྱུ་ཡིན་པའི་ཕྱིར། མ་གྲུབ་ན། བུམ་པ་
ཆོས་ཅན། ཁྱོད་མ་འོངས་པ་ཁྱོད་ཀྱི་རྒྱུ་ཡིན་པར་ཐལ། ཁྱོད་དངོས་པོ་ཡིན་
པའི་ཕྱིར། བུམ་པ་ཞིག་པ་བུམ་པ་ལ་ལྟོས་ཏེ་མ་འོངས་པ་ཡིན་པར་ཐལ། དེ་
བུམ་པའི་རྗེས་སུ་བྱུང་བ་གང་ཞིག །སང་གི་ལམ་དེ་དེ་རིང་གི་ལམ་ལ་ལྟོས་ཏེ་
འགྲོ་བའི་བྱ་བ་མ་འོངས་པ་ཡིན་པའི་ཕྱིར་ཏེ། དེ་དེ་ལ་ལྟོས་ཏེ་འགྲོ་བའི་བྱ་བ་
མ་སྐྱེས་པ་ཡིན་པའི་ཕྱིར་ཏེ། རྐང་གཉིས་པའི་ལྷས་སྦྱིན་གདོང་ཤར་ལ་བལྟས་
ཏེ་འགྲོ་བའི་ཚེ་མདུན་ཕྱོགས་ཀྱི་ལམ་རྣམས་གོམ་པ་ད་ལྟར་བའི་ལམ་ལ་ལྟོས་་
ཏེ་འགྲོ་བའི་བྱ་བ་མ་སྐྱེས་པའི་ལམ་དང་། དེའི་རྒྱབ་ཕྱོགས་ཀྱི་ལམ་རྣམས་
གོམ་པ་ད་ལྟར་བའི་ལམ་ལ་ལྟོས་ཏེ། འགྲོ་བའི་བྱ་བ་འགགས་པའི་ལམ་བུ་
འཇོག་རིགས་པའི་ཕྱིར། ཁ་ཅིག །འདས་པ་ཡིན་ན་རང་ཉིད་གང་ལ་ལྟོས་ནས་
，324 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདས་པར་འཇོག་ནུས་པའི་ལྟོས་པའི་དངོས་པོ། དེ་ཡིན་ན། ད་ལྟར་བ་ཡིན་
པས་ཁྱབ། དེས་མ་འོངས་པ་ལ་ཡང་རིགས་འགྲེ། མྱུ་གུའི་ཞིག་པ་སྐྱེས་ལ་མ་
འགགས་པ་སྟེ། མྱུ་གུ་ཞིག་པའི་ཞིག་པ་འདས་པར་འཇོག་པའི་ལྟོས་པར་གྱུར་
པའི་ད་ལྟར་བ་ཡིན་ནོ། །ཟེར་ན། མྱུ་གུའི་ཞིག་པ་རང་དུས་སུ་ད་ལྟར་བ་ཡིན་
པར་ཐལ། མྱུ་གུ་ཞིག་པ་སྐྱེས་ལ་མ་འགགས་པ་ད་ལྟར་བ་ཡིན་པའི་ཕྱིར། །
རྟགས་ཁས། འདོད་མི་ནུས་ཏེ། རང་དུས་སུ་འདས་པ་ཡིན་པའི་ཕྱིར། མ་གྲུབ་
ན། དེ་ཆོས་ཅན། དེར་ཐལ། རང་དུས་སུ་མྱུ་གུ་འདས་པ་ཡིན་པའི་ཕྱིར། ཁྱབ་
སྟེ། མྱུ་གུ་འདས་པ་ཡིན་ན། འདས་པ་ཡིན་དགོས་པའི་ཕྱིར། གཞན་ཡང་། མྱུ་
གུའི་ཞིག་པ་རང་དུས་སུ་འདས་པ་ཡིན་ཏེ། དེ་འདས་པ་ཡིན་པའི་ཕྱིར་ཏེ། རྩ་
ཤེའི་ཊིཀ་ཆེན་ལས། མྱུ་གུའི་ཞིག་པ་རང་དུས་ན་ཁོ་རང་ཞིག་པ་མ་ཡིན་ཀྱང་།
སྤྱིར་ཞིག་པ་ཡིན་པས་འདས་པ་ཁོ་ནའོ། །ཞེས་གསུངས་པའི་ཕྱིར། གཞན་
ཡང་། མྱུ་གུ་མ་འོངས་པ་སྐྱེས་ལ་མ་འགགས་པ་ད་ལྟར་བ་ཡིན་པར་ཐལ། མྱ་
གུ་ཞིག་པ་སྐྱེས་ལ་མ་འགགས་པ་ད་ལྟར་བ་ཡིན་པའི་ཕྱིར། རྩ་བར་འདོད་མི་
ནུས་ཏེ། རྩ་ཤེའི་ཊིཀ་ཆེན་ལས། ད་ལྟར་བ་ནི་དངོས་པོ་གཞན་གཅིག་ཞིག་པ་
དང་མ་( ༡༤༧ན) སྐྱེས་པའི་སྒོ་ནས་བཞག་མི་དགོས་པས་སྐྱེས་ལ་མ་འགགས་་་
པ་མྱུ་གུ་ལྟ་བུ་ཡིན་པས། མ་འོངས་པའི་སྐད་ཅིག་མ་སྐྱེས་ལ་མ་འགགས་པ་
རྣམས་དང་ཁྱད་པར་ཤིན་ཏུ་ཆེའོ། །ཞེས་གསུངས་པའི་ཕྱིར། འདིའི་ཐད་ཀྱི་
ཊིཀ་ཆེན་ལས། སྐད་ཅིག་དང་པོ་དུས་གཉིས་པར་ཞིག་པ་ནི་དངོས་སུ་དགག་
བྱ་བཅད་ནས་རྟོགས་དགོས་པས་དགག་པ་ནི་ཡིན་ལ། མེད་དགག་ནི་མ་
ཡིན་པ་མ་ཡིན་དགག་སྟེ། ཞིག་རྒྱུ་དེ་བཅད་པ་ཙམ་མ་ཡིན་གྱི་དེ་བཅད་པའི་
དངོས་པོ་གཅིག་འཕངས་པའི་ཕྱིར་རོ། །ཞེས་གསུངས་པའི་དོན་ལ། ཁ་མ།
ཅིག །བུམ་པ་ཞིག་པ་མ་ཡིན་དགག་ཡིན་ཏེ། བུམ་པ་ཞིག་པ་དེས་རང་བརྗོད་
པའི་སྒྲས་རང་གི་དགག་བྱ་བཀག་ཤུལ་དུ་ཆོས་གཞན་སྒྲུབ་པ་འཕེན་པའི་་་་་་
•325.



པཎ་ཆེན་བདེ་ལེགས་ཉི་མས་མཛད།
ཕྱིར་ཏེ། བུམ་པ་ཞིག་པ་ཞེས་བརྗོད་པའི་སྒྲས་བུམ་པ་རང་གྲུབ་དུས་ཀྱི་སྐད་
ཅིག་དང་པོར་གནས་པ་དེ་འཕེན་པའི་ཕྱིར། ཟེར་ན་ཤེས་བྱ་ཆོས་ཅན། བུམ་
པ་ཞིག་པ་ཞེས་བརྗོད་པའི་སྒྲས་བུམ་པ་འཕེན་པར་ཐལ། དེས་བུམ་པ་རང་
གྲུབ་དུས་ཀྱི་སྐད་ཅིག་དང་པོར་གནས་པ་དེ་འཕེན་པའི་ཕྱིར། འདོད་ན་ངུམ་
པ་ཞིག་པ་དེས་རང་ཞེས་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་་་་་་
རང་གི་དགག་བྱ་འཕེན་པར་ཐལ། བུམ་པ་དེའི་དགག་བྱ་གང་ཞིག །འདོད་
པའི་ཕྱིར། འདོད་ན། ཧ་ཅང་ཐལ་ལོ། །ཁ་ཅིག །མྱུ་གུའི་མ་འོངས་པ་ཡིན་ན།
དགག་པ་ཡིན་པས་ཁྱབ། མྱུ་གུའི་འདས་པ་ཡིན་ན་དགག་པ་ཡིན་པས་ཁྱབ་
ཟེར་ན། མྱུ་གུ་སྐྱེ་བཞིན་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་མྱུ་
གུའི་མ་འོངས་པ་ཡིན་པར་ཐལ། མྱུ་གུ་འགག་བཞིན་པ་མྱུ་གུའི་ད་ལྟར་བ་
ཡིན་པའི་ཕྱིར་ཏེ། མྱུ་གུའི་ད་ལྟར་བ་གཅིག་ཡོད་པའི་ཕྱིར། རྩ་བར་འདོད་ན།
མྱུ་གུ་སྐྱེ་བ་འགག་པ་ཡིན་པར་ཐལ། འདོད་པའི་ཕྱིར། འདོད་ན། སྨྱུ་གུ་མི་
རྟག་པ་འགག་པ་ཡིན་པར་ཐལ་ལོ། །དེས་ན་མྱུ་གུ་ཞིག་པ་རང་དུས་སུ་ཞིག་པ་
ཡིན། རང་དུས་སུ་མ་ཞིག་བྱས་པ་ལ། ཁ་ཅིག །མྱུ་གུ་ཞིག་པ་དེ་སྤྱིར་ཞིག་པ་
ཡིན་ཅིང་། མ་ཞིག་པའི་ཁྱད་པར་འཐད་པར་ཐལ། དམ་བཅའ་འཐད་པའི་
ཕྱིར། འདོད་ན། ཆོས་དེར་ཐལ། ཆོས་དེ་ཡིན་པའི་ཕྱིར་ཞེས་པའི་ཐལ་འགྱུར་
ལ་ཁྱབ་པ་ཡོད་པར་ཐལ། （ ༡༤༧བ) དེ་ལ་ཁྱབ་པ་ཡོད་པའི་ཕྱིར། མ་གྲུབ་ན།
ཆོས་དེ་ཡིན་ན། ཆོས་དེ་མ་ཡིན་པ་བུད། འདོད་ན། སྨྱུ་གུ་ཞིག་པ་ཆོས་ཅན།
ཞིག་པར་ཐལ། ཞིག་པ་ཡིན་པའི་ཕྱིར། འཁོར་གསུམ། གཞན་ཡང་། མྱུ་གུ་ཞིག་
པ་ཆོས་ཅན། ཞིག་པར་དམིགས་པ་ཡིན་པར་ཐལ། ཞིག་པའི་ཕྱིར། འདོད་ན།
ཞིག་པར་ཐལ་ལོ། །ཟེར་ན་མ་ཁྱབ། ཐལ་འགྱུར་དང་པོའི་ལན་བདེན་གཉིས་
ཀྱི་སྐབས་སུ་བཤད་ཟིན། གཉིས་པ་ལ་ཆོས་ཉིད་ཆོས་ཅན། ཀུན་རྫོབ་ཡིན་པར་
ཐལ། ཀུན་རྫོབ་ཏུ་ཚད་མས་དམིགས་པ་ཡིན་པའི་ཕྱིར། ཁྱབ་པ་ཁས། དེར་
: 326 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐལ། དེ་ཀུན་རྫོབ་ཏུ་ཡོད་པའི་ཕྱིར་ཏེ། ཡོད་པའི་ཕྱིར། མ་ཞིག་ན་མ་ཞིག་པ་
ཡིན་དགོས་པར་ཐལ། ཞིག་ན་ཞིག་པ་ཡིན་དགོས་པའི་ཕྱིར། ཟེར་ན་མ་ཁྱབ།
འདོད་ན། ཞིག་པ་ཆོས་ཅན། མ་ཞིག་པ་ཡིན་པར་ཐལ། མ་ཞིག་པའི་ཕྱིར།
འཁོར་གསུམ། ཟེར་ན། བདེན་ན་བདེན་པ་ཡིན་དགོས་པར་ཐལ། རྫུན་ན་
རྫུན་པ་ཡིན་དགོས་པའི་ཕྱིར། ཁྱབ་པ་ཁས། འདོད་ན། ལས་འབྲས་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། རྫུན་པ་ཡིན་པའི་ཕྱིར། གཞན་ཡང་།
མ་འོངས་ན་མ་འོངས་པ་ཡིན་དགོས་པར་ཐལ། འོངས་ན་འོངས་པ་ཡིན་
དགོས་པའི་ཕྱིར། ཁྱབ་པ་ཁས། འདོད་ན། རི་བོང་རྭ་ཆོས་ཅན། དེར་ཐལ།
དེའི་ཕྱིར། ཁ་ཅིག །སྨྱུ་གུ་ཞིག་པའི་དུས་སུ་མྱུ་གུ་ཞིག་པའི་འབྲས་བུ་སྐྱེས་པར་
ཐལ། མྱུ་གུ་ཞིག་པའི་དུས་སུ་མྱུ་གུ་ཞིག་པ་འགགས་པ་ཡིན་པ་གང་ཞིག །མྱུ་གུ་
ཞིག་པ་འགགས་པ་དང་། མྱུ་གུ་ཞིག་པའི་འབྲས་བུ་སྐྱེས་པ་དུས་མཉམ་པའི་
ཕྱིར། ཟེར་ན་སྐྱོན་མེད་དེ། མྱུ་གུ་ཞིག་པ་རང་དུས་སུ་ཞིག་པ་ཡིན་ཀྱང་། རང་
དུས་སུ་ཞིག་པར་ཁས་མི་ལེན་པའི་ཕྱིར། གལ་ཏེ་དུས་ནི་དངོས་བརྟེན་ཏེ། །
ཞེས་པའི་འཐད་ཀྱི་རྩ་ཤེའི་ཊཱིཀ་ཆེན་ལས། འོ་ན་མྱུ་གུ་ཞིག་པའི་ཞིག་པ་
རིགས་འདྲ་རྒྱུན་མར་འབྱུང་བ་ནི་འདོད་པས། དེའི་སྐད་ཅིག་མ་སྐྱེས་ལ་མ་
འགགས་པ་རྣམས་ད་ལྟར་བར་འགྱུར་ལ། དེ་ལྟར་ན། ད་ལྟར་བ་དང་ཞིག་པ་
གཉིས་མི་འགལ་བར་འགྱུར་རོ། །ཞེ་ན་སྐྱོན་མེད་དེ། མྱུ་གུ་ཞིག་པའི་སྐད་ཅིག་
མ་དང་པོ་མྱུ་གུ་ཞིག་པ་ཡིན་ལ། དེའི་རིགས་འདྲ་ཞིག་པ་རྣམས་ནི་སྔ་མ་སྔ་མ་
ཞིག་པ་ཡིན་ཞིང་། ཞིག་པ་ཐམས་ཅད་འདས་པ་( ༡༤༨ ན） ཡིན་པའི་ཕྱིར་རོ། །
ཞེས་གསུངས་པའི་དོན་ལ་ཁ་ཅིག །མྱུ་གུ་ཞིག་པ་ཁོ་རང་ཞིག་པའི་དུས་སུ་
ཞིག་པ་ཡིན་ཟེར་ན། མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པ་ཡོད་པར་
ཐལ། དམ་བཅའ་དེའི་ཕྱིར། འདོད་ན། ཁྱོད་ཞིག་པའི་དུས་སུ་མེད་པར་ཐལ།
ཁྱོད་དངོས་པོ་ཡིན་པའི་ཕྱིར། གཞན་ཡང་། མྱུ་གུ་ཞིག་པ་ཞིག་པ་དེ་མྱུ་གུའི་
·327 .



པཎ་ཆེན་བདེ་ལེགས་ཉི་མས་མཛད།
ཞིག་པ་ཡིན་པར་ཐལ། མྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པ་ཡིན་པའི་
ཕྱིར། འདོད་མི་ནུས་ཏེ། རྩ་ཤེའི་ཊིཀ་ཆེན་ལས། མྱུ་གུ་ཞིག་པ་སྐད་ཅིག་མ་
དང་པོ་ནི་མྱུ་གུའི་ཞིག་པ་ཡིན་ལ། དེའི་རིགས་འདྲ་ཞིག་པ་རྣམས་ནི་སྔ་མ་སྔ་
མའི་ཞིག་པ་ཡིན་ཞིང་། ཞིག་པ་ཐམས་ཅད་འདས་པ་ཡིན་པའི་ཕྱིར། ཞེས་
གསུངས་པའི་ཕྱིར། ཁོ་ན་རེ། མྱུ་གུ་ཞིག་པ་ཞིག་པ་ཆོས་ཅན། ཁྱོད་ཀྱི་དུས་སུ་
མྱུ་གུ་ཞིག་པ་ཡིན་པར་ཐལ། ཁྱོད་མྱུ་གུའི་འབྲས་བུ་ཡིན་པའི་ཕྱིར། ཟེར་ན།
དུ་བ་ཆོས་ཅན། ཁྱོད་ཀྱི་དུས་སུ་བུད་ཤིང་ཞིག་པ་ཡིན་པར་ཐལ། དེའི་འབྲས་
བུ་ཡིན་པའི་ཕྱིར། ཁྱབ་པ་ཁས། འདོད་ན། དུ་བའི་དུས་སུ་མེ་སྐྱེས་པར་ཐལ།
འདོད་པ་གང་ཞིག །བུད་ཤིང་འགགས་པ་དང་མེ་སྐྱེས་པ་དུས་མཉམ་པའི་
ཕྱིར། འདོད་ན། དུ་བའི་དུས་སུ་མེ་སྐྱེས་པ་ཡིན་པར་ཐལ། འདོད་པའི་ཕྱིར།
ཁ་ཅིག །འདས་མ་འོངས་ད་ལྟ་གསུམ་དང་། དེ་གསུམ་གྱི་དུས་ཡིན་ཁྱབ་
མཉམ་ཡིན་ཞེས་ཟེར། དེ་ལ་ཁ་ལེགས། ཅིག །དེ་རིང་གི་བུམ་པ་དེ་དེ་རིང་གི་
དུས་ཡིན་པར་ཐལ། དེ་དུས་ཡིན་པའི་ཕྱིར། དེ་ད་ལྟར་བའི་དུས་ཡིན་པའི་
ཕྱིར་ཏེ། དེ་ད་ལྟར་བ་ཡིན་པའི་ཕྱིར། ཁྱབ་པ་ཁས། འདོད་ན། བསྐལ་པའི་
བུམ་པ་དེ་བསྐལ་པ་ཡིན་པར་ཐལ། འདོད་པའི་ཕྱིར། འདོད་ན། མ་ཡིན་པར་
ཐལ། བུམ་པ་ཡིན་པའི་ཕྱིར། ཟེར་ན། ལུགས་ཕྱི་མ་མི་འཐད་དེ། དེ་རིང་གི་
བུམ་པ་དུས་ཡིན་པར་ཐལ། བུམ་པ་དང་དུས་ཀྱི་གཞི་མཐུན་ཡོད་པའི་ཕྱིར་ཏེ།
དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར། མ་གྲུབ་ན།
དེ་ཆོས་ཅན། དུས་ཡིན་པར་ཐལ། དུས་མཐའི་སྐད་ཅིག་མ་ཡིན་པའི་ཕྱིར། དེ་
དེར་ཐལ། དེ་འདྲ་ཡོད་པའི་ཕྱིར། ལུགས་སྔ་མ་མི་འཐད་དེ། ཁ་སང་གི་དུས་
ཆོས་ཅན། འདས་པ་ཡིན་པར་ཐལ། འདས་པའི་དུས་ཡིན་པའི་ཕྱིར། དེ་དེར་
ཐལ། ཁ་སང་གི་བུམ་པ་དེ་འདས་པའི་བུམ་པ་ཡིན་པའི་ཕྱིར་ཏེ། བསྐལ་པ་
དང་པོའི་བུམ་( ༡ ༤༨བ) པ་དེ་འདས་པའི་བུམ་པ་ཡིན་པའི་ཕྱིར་ཏེ། བསྐལ་
· 328 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ་དང་པོའི་སངས་རྒྱས་དེ་འདས་པའི་སངས་རྒྱས་ཡིན་པའི་ཕྱིར། རྩ་བར་
འདོད་མི་ནུས་ཏེ། ད་ལྟར་བ་ཡིན་པའི་ཕྱིར། ཁ་ཅིག །ཤི་བའི་གང་ཟག་ཡོད་
པར་ཐལ། འདས་པའི་བུམ་པ་ཡོད་པའི་ཕྱིར། ཟེར་ན་མ་ཁྱབ། འདོད་ན། ཤི་
བའི་གང་ཟག་དེ་ཁོ་ཁོ་རང་ཡིན་པར་ཐལ། འདོད་པའི་ཕྱིར། འདོད་ན། དེ་
ཆོས་ཅན། སྲོག་དབང་འགགས་པའི་གང་ཟག་ཡིན་པར་ཐལ། འདོད་པའི་
ཕྱིར། འདོད་ན། སྲོག་དབང་རྒྱུད་ལ་མི་ལྡན་པའི་གང་ཟག་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་རྒྱུད་ལ་ལྡན་པའི་གང་ཟག་ཡིན་པའི་
ཕྱིར་ཏེ། ཡིད་དབང་རྒྱུད་ལྡན་གྱི་གང་ཟག་ཡིན་པའི་ཕྱིར། དེ་དེར་ཐལ། དེ་
ཡོད་པའི་ཕྱིར། རྟགས་ཁས། གཞན་ཡང་། ཤི་བའི་གང་ཟག་གི་ལུས་ཡོད་པར་
ཐལ། ཤི་བའི་གང་ཟག་ཡོད་པའི་ཕྱིར། འདོད་ན། དེ་ཁོ་ཁོ་རང་ཡིན་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། ཤི་ལུས་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། གསོན་ལུས་ཡིན་པའི་ཕྱིར་ཏེ། གང་ཟག་གི་ལུས་ཡིན་
པའི་ཕྱིར། གཞན་ཡང་། ཤི་བ་ཡིན་པ་ཡོད་པར་ཐལ། འདས་པ་ཡིན་པ་ཡོད་
པའི་ཕྱིར། འདོད་ན། ཤི་བ་ཡང་ཡིན་གང་ཟག་ཡང་ཡིན་པའི་གཞི་མཐུན་ཡོད་
པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། གང་ཟག་ཡིན་ན་ཤི་
བ་མ་ཡིན་དགོས་པའི་ཕྱིར། ཟེར་ན། ཤི་བ་ཡིན་པ་ཡོད་དེ། སོ་སོ་སྐྱེ་བོ་ཐ་མལ་
པའི་ཕུང་པོའི་རིགས་རྒྱུན་དོར་བ་ཤི་བའི་མཚན་གཞི་ཡིན་པའི་ཕྱིར་ཏེ། དེ་
ན་ཚོད་གཞན་དུ་འགྱུར་བ་རྒས་པའི་མཚན་གཞི་ཡིན་པའི་ཕྱིར་རོ། །ཚིག་
གསལ་ལས། ཞིག་པ་དངོས་པོར་སྒྲུབ་པའི་རིགས་པ་གསུངས་པའི་དོན་ལ།
ཁ་ཅིག་ཞིག་པ་དངོས་པོ་ཡིན་ཏེ། རང་གྲུབ་དུས་ཀྱི་སྐད་ཅིག་མ་གཉིས་པར་
འཇིག་པ་དངོས་པོ་ཡིན་པའི་ཕྱིར་ཏེ། འཇིག་པ་དངོས་པོ་ཡིན་པའི་ཕྱིར།
ཞེས་ཟེར། རང་གྲུབ་དུས་ཀྱི་སྐད་ཅིག་མ་གཉིས་པར་འཇིག་པ་ཡོད་པར་ཐལ།
དངོས་པོ་ཡིན་པའི་ཕྱིར། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་
，32) •



པཎ་ཆེན་བདེ་ལེགས་ཉི་མས་མཛད།
པར་འཇིག་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་ཆོས་ཅན།
རང་གྲུབ་དུས་ཀྱི་སྐད་ཅིག་གཉིས་པར་ཡོད་པར་ཐལ། རང་གྲུབ་དུས་ཀྱི་སྐད་
ཅིག་གཉིས་པར་མི་རྟག་པ་ཡིན་པའི་ཕྱིར། རང་གྲུབ་དུས་ཀྱི་སྐད་ཅིག་གཉིས་
པར་འཇིག་པ་ཡིན་པའི་ཕྱིར། རྟགས་ཁས། ་ ༡༤༩ན) ཁ་ཅིག །ཞིག་པ་ཆོས་ཅན།
མི་རྟག་པ་ཡིན་པར་ཐལ། དངོས་པོ་ཡིན་པའི་ཕྱིར། འདོད་ན། དེ་ཆོས་ཅན།
འཇིག་པར་ཐལ། འདོད་པའི་ཕྱིར། འདོད་ན། འཇིག་ཟིན་སླར་ཡང་འཇིག་པ་
ཡོད་པར་ཐལ། དེ་ཞིག་ཟིན་པ་གང་ཞིག །འཇིག་པའི་ཕྱིར། འདོད་ན། སྐྱེས་
ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར་ཟེར་ཞིང་། ཁོ་རང་གི་
ལུགས་ལ། དངོས་དང་དངོས་མེད་འདུས་བྱས་ཡིན་ཞེས་པའི་རྩ་ཤེའི་ལུང་
དེས་ཞིག་པ་འདུས་བྱས་སུ་བསྟན་པ་ཡིན་གྱི། དངོས་པོར་མ་བསྟན་ཏེ། དངོས་
མེད་དུ་ཚིག་ཟིན་ལ་བསྟན་པའི་ཕྱིར། ཞེས་ཟེར། ལྟ་བ་བཀའ་རྟགས་ཀྱི་ཕྱག་
རྒྱ་བཞི་ཁས་ལེན་མི་རིགས་པར་ཐལ། འདུས་བྱས་ཐམས་ཅད་མི་རྟག་པར་
རྟོགས་པའི་ལྟ་བ་ལྟ་བ་རྣམ་དག་མ་ཡིན་པའི་ཕྱིར། མ་གྲུབ་ན། འདུས་བྱས་
ཡིན་ན་མི་རྟག་པ་ཡིན་པས་ཁྱབ་པར་ཐལ། མ་གྲུབ་པའི་ཕྱིར། འདོད་ན། ཞིག་
པ་ཆོས་ཅན། དེར་ཐལ་། དེའི་ཕྱིར། འཁོར་གསུམ། བུམ་པ་རང་གྲུབ་དུས་ཀྱི་
སྐད་ཅིག་གཉིས་པར་མ་བསྡད་པ། དངོས་པོ་ཡིན་པར་ཐལ། བུམ་པ་རང་གྲུབ་
དུས་ཀྱི་སྐད་ཅིག་གཉིས་པར་ཞིག་པ་དངོས་པོ་ཡིན་པའི་ཕྱིར། རྟགས་ཁས།
འདོད་ན། དེ་བུམ་པའི་འབྲས་བུ་ཡིན་པར་ཐལ། འདོད་པའི་ཕྱིར་ན་མ་ཁྱབ།
འདོད་ན། དེ་ཆོས་ཅན། བུམ་པ་མེད་ན་ཁྱོད་མེད་པས་ཁྱབ་པར་ཐལ། ཁྱོད་
བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་པའི་དགག་གཞི་བཤག །
གཞན་ཡང༌། བུད་ཤིང་ཞིག་པ་དུ་བའི་རྒྱུ་ཡིན་པར་ཐལ། དེ་དངོས་པོ་ཡིན་
པའི་ཕྱིར། འདོད་ན། བུད་ཤིང་ཞིག་པ་དུ་བའི་དུས་སུ་མེད་པར་ཐལ། འདོད་
པའི་ཕྱིར། འདོད་ན། དུ་བའི་དུས་སུ་བུད་ཤིང་ཞིག་པ་ཡོད་པར་ཐལ། དུ་བའི་
·33) .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དུས་སུ་བུད་ཤིང་ཞིག་པ་ཡིན་པའི་ཕྱིར། ཞེས་ཟེར་ན། ལན་སྔར་བཏབ་པ་
ལས་ཤེས་སོ། །ཁ་ཅིག་ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ།
དེ་དངོས་པོ་ཡིན་པའི་ཕྱིར། འདོད་ན། དགེ་བའི་ལས་ཀྱི་ཞིག་པ་དགེ་བའི་
ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། དགེ་བའི་
ལས་ཀྱི་ཞིག་པ་རང་འབྲས་རྣམ་སྨིན་བདེ་བ་འབྱིན་བྱེད་ཡིན་པར་ཐལ།
འདོད་པའི་ཕྱིར། འདོད་ན། དགེ་བར་ཐལ་ལོ། །འདོད་ན། ད་ལྟར་བ་ཡིན་
པར་ཐལ་ལོ། །གཞན་ཡང༌། མི་དགེ་བའི་ལས་ཀྱི་ཞིག་པ་མི་དགེ་བའི་ལས་ཀྱི་
རྣམ་སྨིན་གྱི་རྒྱུ་ཡིན་པར་ཐལ། ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་
པའི་ཕྱིར། （ ༡༤༩ བ） འདོད་ན། དེ་མི་དགེ་བ་ཡིན་པར་ཐལ་ལོ། །འདོད་ན། དེ་
ད་ལྟར་བ་ཡིན་པར་ཐལ་ལོ། །ཞེས་ཟེར་ན། ཐལ་འགྱུར་གཉིས་ཀ་ལ་འདིར་མ་
ཁྱབ། ཁ་ཅིག ། དོགས་པ་འདི་ལྟར་གསུངས། སངས་རྒྱས་འཕགས་པའི་ཐུགས་
རྒྱུད་ལ་མི་དགེ་བ་ཡོད་པར་ཐལ། སངས་རྒྱས་འཕགས་པའི་རྒྱུད་ལ་མི་དགེ་
བའི་ལས་ཀྱི་ཞིག་པ་ཡོད་པའི་ཕྱིར་ཏེ། དེའི་ཐུགས་རྒྱུད་ལ་མི་དགེ་བའི་ལས་
ཞིག་པ་ཡོད་པའི་ཕྱིར་ཏེ། དེའི་རྒྱུད་ལ་དེ་འགགས་པའི་ཕྱིར། ཞེས་ཟེར་ན།
སངས་རྒྱས་འཕགས་པའི་རྒྱུད་ལ་མི་དགེ་བའི་ལས་ཀྱི་ཞིག་པ་མེད་དེ། མི་དགེ་
བའི་ལས་ཀྱི་ཞིག་པ་དེ། མི་དགེ་བའི་ལས་ཀྱི་སྐད་ཅིག་གཉིས་པ་ཚུན་ཆད་དུ་
ཡོད་ཀྱི། དེ་ཕན་ཆད་དུ་མི་དགེའི་ལས་ཀྱི་ཞིག་པ་མེད་པའི་ཕྱིར། ཡང་ན།
རང་འབྲས་རྣམ་སྨིན་བྱུང་མ་ཟིན་ཅིང་། ཁོང་ཁྲོ་སོགས་ཀྱིས་མ་བཅོམ་པའི་
དགེ་བའི་ལས་ཀྱི་ཞིག་པ་དགེ་བ་དང་། རང་འབྲས་རྣམ་སྨིན་ཕྱུང་མ་ཟིན་
ཅིང༌། གཉེན་པོས་མ་བཅོམ་པའི་མི་དགེ་བའི་ལས་ཀྱི་ཞིག་པ་མི་དགེ་བ་ཡིན་
ཀྱང་། དགེ་མི་དགེའི་ལས་ཀྱི་ཞིག་པ་གང་ཡིན། དགེ་བ་དང་མི་དགེ་བར་ཁས་
ལེན་པ་མ་ཡིན་པར་ཤེས་པར་བྱའོ། །ཁ་ཅིག །སྨྱུ་གུ་མ་འོངས་པའི་དུས་ན་མྱུ་
གུ་སྐྱེ་བའི་བྱ་བ་མེད་ཟེར་ན། དེ་ཡོད་པར་ཐལ། མྱུ་གུ་སྐྱེ་བཞིན་པའི་དུས་དེ་
• 33 } •



པཎ་ཆེན་བདེ་ལེགས་ཉི་མས་མཛད།
མྱུ་གུ་མ་འོངས་པའི་དུས་ཡིན་པའི་ཕྱིར། མྱུ་གུ་སྐྱེ་བཞིན་པའི་དུས་དེ་ས་བོན་
འགགས་བཞིན་པའི་དུས་ཡིན་པའི་ཕྱིར་ཏེ། དེ་མྱུ་གུ་སྐྱེ་བཞིན་པའི་དུས་གང་
ཞིག །མྱུ་གུ་སྐྱེ་བཞིན་པ་དང་ས་བོན་འགགས་བཞིན་པ་དུས་མཉམ་པའི་ཕྱིར།
རང་རེས་རྒྱལ་པོ་ང་ལས་ནུས་དེ། རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་
ཐུབ་པ་ཡིན་བྱས་པ་ལ། ཁོ་ན་རེ། རྒྱལ་པོ་ང་ལ་ནུས་ཆོས་ཅན། རྒྱལ་བ་ཤཱཀྱ་
ཐུབ་པའི་དུས་སུ་ཡོད་པར་ཐལ། དེའི་དུས་སུ་ཡོད་པའི་རྒྱལ་བ་ཤཱཀྱ་ཐུབ་པ་
ཡིན་པའི་ཕྱིར། ཁ་ཅིག་མ་ཁྱབ་ཟེར། དེར་ཐལ། དེའི་དུས་སུ་ཡོད་པའི་རྒྱལ་བ་
ཤཱཀྱ་ཐུབ་པ་དང༌། དེའི་དུས་སུ་མེད་པའི་རྒྱལ་བ་ཤཱཀྱ་ཐུབ་པ་གང་རུང་གང་
ཞིག །ཕྱི་མ་མ་ཡིན་པའི་ཕྱིར། དང་པོ་དེར་ཐལ། དེའི་དུས་སུ་རྒྱལ་བ་ཤཱཀྱ་
ཐུབ་པ་ཡིན་པའི་ཕྱིར་ན་མ་ཁྱབ། གཉིས་པ་དེར་ཐལ། དེའི་དུས་སུ་རྒྱལ་བ་
ཤཱཀྱ་ཐུབ་པ་ཡོད་པའི་ཕྱིར། གཞན་ཡང་། རྒྱལ་པོ་ང་ལས་ནུས་ཆོས་ཅན། ཤཱཀྱ་
ཐུབ་པའི་དུས་སུ་ཡོད་པར་ཐལ། དེའི་དུས་སུ་དེ་ཡིན་པའི་ཕྱིར། གཞན་ཡང་།
（ ༡༥༠ ན） དེ་ཆོས་ཅན། ཤཱཀྱ་ཐུབ་པའི་དུས་སུ་ཡོད་པར་ཐལ། དེའི་དུས་སུ་ད་
ལྟར་བའི་ཤཱཀྱ་ཐུབ་པ་ཡིན་པའི་ཕྱིར་ཏེ། དེའི་དུས་སུ་ཤཱཀྱ་ཐུབ་པ་ཡིན་པའི་
ཕྱིར་ན་མ་ཁྱབ། ཁྱབ་སྟེ་རྒྱལ་བ་ཤཱཀྱ་ཐུབ་པ་ད་ལྟར་བ་ཡིན་པའི་ཕྱིར། མ་ཁྱབ་
ཟེར་ན། རྒྱལ་པོ་ང་ལས་ནུས་དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་
ཐུབ་པ་ཡིན་པར་ཐལ། དེ་དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར་
དེ་སངས་རྒྱས་འཕགས་པར་གྱུར་པའི་དུས་ཡོད་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཁྱོད་གཟུགས་སྐུར་གྱུར་པའི་དུས་ཡོད་པའི་ཕྱིར་ཏེ། ཁྱོད་
སྐུར་འགྱུར་རུང་གི་རྒྱས་འགྱུར་གྱི་རིགས་ཡིན་པའི་ཕྱིར་ཏེ། སེམས་ཅན་ཡིན་
པའི་ཕྱིར། དེ་ལ་ཁོ་ན་རེ། འདོད་ལྷ་ཤི་འཕོས་ནས་ཚེ་འདིར་མིར་སྐྱེས་པའི་
འདོད་ལྷ་དེ་ཚེ་འདིའི་མི་ཡིན་པར་ཐལ། རྒྱལ་པོ་ང་ལས་ནུས་དེ་མངོན་པར་
རྫོགས་པར་སངས་རྒྱས་པའི་ཚེ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར་ན་མ་ཁྱབ།
，332 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དེ་རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། རྩ་བར་
འདོད་ན། དེ་ལྷ་ཤི་བ་མ་ཡིན་པའི་ཕྱིར་མི་ཤི་བ་ཡིན་པར་ཐལ་ལོ། །གཞན་
ཡང་འདོད་ལྷ་ཤི་འཕོས་ནས་ཚེ་འདིར་མིར་སྐྱེས་པའི་ཚེ་འདིའི་མི་དེ་ཚེ་སྔ་མ་
འདོད་ལྷར་སྐྱེས་པར་ཐལ། སྟོན་པ་ཤཱཀྱ་ཐུབ་པ་རྒྱལ་པོ་ང་ལ་ནུས་ཀྱི་དུས་སུ་
རྒྱལ་པོ་ང་ལ་ནུས་ཡིན་པའི་ཕྱིར། རྟགས་ཁས། འདོད་ན། དེ་ཚེ་སྔ་མར་ཡོད་
པར་ཐལ་ལོ། །ཞེས་ཟེར་འདོད་ན། བྱང་སེམས་རྒྱུན་མཐའ་བ་ཆོས་ཅན། ཁྱོད་
རང་ཉིད་སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ།
དེའི་དུས་སུ་ཡོད་པའི་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས།
དེའི་དུས་སུ་ཡོད་པའི་སངས་རྒྱས་འཕགས་པ་དང་། དེའི་དུས་སུ་མེད་པའི་
སངས་རྒྱས་འཕགས་པ་གང་རུང་གང་ཞིག །ཕྱི་མ་མ་ཡིན་པའི་ཕྱིར། དང་པོ་
དེར་ཐལ། དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས།
གཉིས་པ་དེར་ཐལ། དེ་སངས་རྒྱས་འཕགས་པ་ཡིན་པའི་ཕྱིར། འཁོར་གསུམ།
གཞན་ཡང་། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་
སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་
སུ་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས། གཞན་ཡང་དེ་ཆོས་
ཅན། བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་འཕགས་པའི་
དུས་སུ་( ༡༥༠ བ）ཡོད་པར་ཐལ། དེའི་དུས་སུ་ད་ལྟར་བ་ཡིན་པའི་ཕྱིར། དེའི་
དུས་སུ་ད་ལྟར་བའི་སངས་རྒྱས་འཕགས་པ་ཡིན་པའི་ཕྱིར་ཏེ། དེའི་དུས་སུ་
སངས་རྒྱས་འཕགས་པ་ཡིན་པའི་ཕྱིར། ཁྱབ་སྟེ། སངས་རྒྱས་འཕགས་པ་ཡིན་
ན་ད་ལྟར་བ་ཡིན་དགོས་པའི་ཕྱིར། ཁ་ཅིག་བྱང་སེམས་རྒྱུན་མཐའ་བ་རང་
དུས་སུ་རང་རྒྱུ་ལས་སྐྱེ་ཞེས་ཟེར་ན། དེ་ཆོས་ཅན། རང་དུས་སུ་རང་རྒྱུ་ལ་
རགས་ལས་པར་ཐལ། འདོད་པའི་ཕྱིར། འདོད་ན། མ་ཡིན་པར་ཐལ། རང་
དུས་སུ་རང་རྒྱུ་ལས་རྫོགས་པར་གྲུབ་ཟིན་པའི་ཕྱིར་ཏེ། དངོས་པོ་ཡིན་པའི་
·333 .



པཎ་ཆེན་བདེ་ལེགས་ཉི་མས་མཛད།
ཕྱིར། ཁྱབ་སྟེ། རྣམ་འགྲེལ་ལས། འབྲས་བུ་རགས་ལས་མེད་པར་ཡང་ཞེས་
གསུངས་པའི་ཕྱིར། ཁོ་ན་རེ། མྱུ་གུ་དེ་རང་དུས་སུ་སྐྱེ་བ་ཡིན་པར་ཐལ། མྱུ་
གུའི་དུས་སུ་མྱུ་གུའི་སྐྱེ་བ་ཡོད་པའི་ཕྱིར་ཏེ། མྱུ་གུའི་སྐྱེ་བ་དང་མྱུ་གུ་གཉིས་
གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། དེར་
ཐལ། ཁྱོད་དངོས་པོ་ཡིན་པའི་ཕྱིར། ཞེས་ཟེར། ཤེས་བྱ་ཆོས་ཅན། མྱུ་གུ་སྐྱེ་བ་
དང་མྱུ་གུ་གཉིས་དུས་མཉམ་ཡིན་པར་ཐལ། མྱུ་གུའི་དུས་སུ་མྱུ་གུ་སྐྱེ་བ་ཡིན་
པའི་ཕྱིར། རྟགས་ཁས། འདོད་ན། ས་བོན་གྱི་དུས་སུ་མྱུ་གུ་སྐྱེ་བ་མ་ཡིན་པར་
ཐལ། འདོད་པའི་ཕྱིར། འདོད་ན། ཡིན་པར་ཐལ། དེའི་དུས་སུ་མྱུ་གུ་སྐྱེ་བཞིན་
པ་ཡིན་པའི་ཕྱིར་ཏེ། དེའི་དུས་སུ་ས་བོན་འགགས་བཞིན་པ་ཡིན་པའི་ཕྱིར།
གཞན་ཡང་། མྱུ་གུའི་དུས་སུ་མྱུ་གུ། སྐྱེ་བའི་བྱ་བ་ཡོད་པར་ཐལ། མྱུ་གུ་དེ་རང་
དུས་སུ་སྐྱེ་བ་ཡིན་པའི་ཕྱིར། འདོད་ན། མྱུ་གུའི་དུས་སུ་ས་བོན་འགགས་པའི་
བྱ་བ་ཡོད་པར་ཐལ། འདོད་པ་གང་ཞིག །མྱུ་གུ་སྐྱེ་བའི་བྱ་བ་དང་། ས་བོན་
འགགས་པའི་བྱ་བ་གཉིས་དུས་མཉམ་པའི་ཕྱིར་ཏེ། ཊིཀ་ཆེན་ལས། འགྲེལ་
པར་གཅིག་ཆར་དུ་རྟེན་ནས་འབྱུང་བ་མི་རྟག་པར་གྲུབ་པ་སྒྱུ་མ་ལྟ་བུ་གསལ་
བར་བྱ་བའི་ཕྱིར་དུ་གསུངས་པར་བཤད་པའི་གཅིག་ཅར་དུ་རྟེན་ནས་འབྱུང་
ཞེས་པ་ནི་བྱ་བ་གཉིས་གཅིག་ཅར་དུ་ཡོད་པ་ལ་བྱ་དགོས་ཏེ་ཞེས་གསུངས་་་་
པའི་ཕྱིར། གཞན་ཡང་། མྱུ་གུ་ཆོས་ཅན། རང་དུས་སུ་སྐྱེ་བཞིན་པ་ཡིན་པར་
ཐལ། རང་དུས་སུ་སྐྱེ་བ་ཡིན་པའི་ཕྱིར། འདོད་ན། མ་ཡིན་པར་ཐལ། རང་
དུས་སུ་འགགས་བཞིན་པ་ཡིན་པའི་ཕྱིར། ཁྱབ་སྟེ། རྩ་ཤེའི་ཊིཀ་ཆེན་ལས། སྐྱེ་
བཞིན་པ་( ༡ ༥ ༡ ན)དང་འགགས་བཞིན་པ་དུས་གཅིག་ལ་ལྟོས་ནས་འགལ་བ་
ཡིན་ནོ། །ཞེས་གསུངས་པའི་ཕྱིར། གཞན་དག་ན་རེ། དུས་དེར་སྐྱེ་བ་ཡིན་ན།
དུས་དེར་མེད་དགོས་པར་ཐལ། མྱུ་གུ་རང་དུས་སུ་སྐྱེ་བ་མ་ཡིན་པའི་ཕྱིར།
རྟགས་ཁས། འདོད་ན། སྐྱེ་བ་ཆོས་ཅན་སྐྱེ་བའི་དུས་སུ་མེད་པར་ཐལ། སྐྱེ་བའི་
• 33.4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དུས་སུ་སྐྱེ་བ་ཡིན་པའི་ཕྱིར། ཁྱབ་པ་ཁས། མ་གྲུབ་ན་སྐྱེ་བ་ཆོས་ཅན། རང་
དུས་སུ་ཁྱོད་ཁྱོད་རང་ཡིན་པར་ཐལ། ཁྱོད་དངོས་པོ་གང་ཞིག །ཁྱོད་ཁྱོད་རང་
ཡིན་པའི་ཕྱིར་ཟེར་ན་མ་ཁྱབ། ཁ་ཅིག་བུད་ཤིང་གི་དུས་སུ་དུ་བ་སྐྱེ་བ་ཡིན།
ཞེས་ཟེར། འོ་ན་བུད་ཤིང་གི་དུས་སུ་དུ་བ་སྐྱེ་བཞིན་པ་ཡིན་པར་ཐལ། དམ་
བཅའ་དེའི་ཕྱིར། འདོད་ན། དེའི་དུས་སུ་མེ་འགགས་བཞིན་པར་ཐལ། འདོད་
པ་གང་ཞིག །དུ་བ་སྐྱེ་བཞིན་པ་དང་མེ་འགགས་བཞིན་པ་དུས་མཉམ་པའི་
ཕྱིར། ཁོ་ན་རེ། རྣམ་པར་ཤེས་པའི་རྐྱེན་གྱིས་མིང་དང་གཟུགས་འབྱུང་བར་
ཐལ། ས་བཅུ་པའི་མདོ་ལས། རྣམ་པར་ཤེས་པའི་རྐྱེན་གྱིས་མིང་དང་གཟུགས་
ཞེས་གསུངས་པའི་ཕྱིར། ཁྱབ་པ་ཁས། འདོད་ན། རྣམ་པར་ཤེས་པའི་རྐྱེན་
གྱིས་རྣམ་ཤེས་ཀྱི་ཕུང་པོ་འབྱུང་བར་ཐལ། འདོད་པ་གང་ཞིག །མིང་གཟུགས་
ཞེས་པའི་མིང་དེ་ཕུང་པོ་ཕྱི་མ་བཞི་ལ་བྱེད་རིགས་པའི་ཕྱིར། ཁོ་ན་རེ། སྡོང་བུ་
སྣུམ་ལྡན་ཟད་པ་མར་མེ་ཤི་བའི་དངོས་རྒྱུ་ཡིན་པར་ཐལ། དེ་མར་མེ་ཤི་བའི་
རྒྱུ་ཡིན་པའི་ཕྱིར་ན་མ་ཁྱབ། འདོད་ན། མར་མེ་དེ་མར་མེ་ཤི་བའི་རྒྱུ་ཡིན་པར་
ཐལ། འདོད་པའི་ཕྱིར། འདོད་ན། མ་ཡིན་པར་ཐལ། མར་མེ་དེ་མར་མེ་སྐད་
ཅིག་གཉིས་པའི་དངོས་རྒྱུ་ཡིན་པའི་ཕྱིར། ཁ་ཅིག །སྡོང་བུ་སྣུམ་ལྡན་དང་མར་
མེ་དངོས་སུ་འཕྲད་པ་སྲིད་དམ་མི་སྲིད་ཟེར། ཁ་ཅིག་འཕྲད་པ་སྲིད་ཟེར་ན།
འཇུག་པ་ལས། གལ་ཏེ་ཁྱོད་ཀྱིས་རྒྱུ་ཡི་ཕྲད་ནས་འབྲས་སྐྱེད་བྱེད་ན་དེའི་ཚེ། །
དེ་དག་ནུས་པ་གཅིག་པས་སྐྱེད་བྱེད་འབྲས་བུ་ཐ་དད་མེད་འགྱུར་ཞིང༌། །
ཞེས་པའི་ཐད་དུ་རིགས་པ་དང་པོ་ལ་དགག་བྱའི་ཁྱད་པར་མ་སྦྱར། རིགས་པ་
གཉིས་པ་ལ་དགག་བྱའི་ཁྱད་པར་སྦྱར་ནས་བཤད་པ་མི་འཐད་པར་ཐལ།
དམ་བཅའ་དེའི་ཕྱིར། གཞན་ཡང༌། ས་སྨྱུག་གཉིས་ལྷན་ཅིག་ཏུ་འཕྲད་པར་
ཐལ། དེ་གཉིས་དངོས་སུ་འཕྲད་པའི་ཕྱིར། རྟགས་ཁས། འདོད་ན། དེ་གཉིས་
ལྷན་ཅིག་ཏུ་གྲུབ་པར་ཐལ། འདོད་( ༡༥ ༡ བ）པའི་ཕྱིར། འདོད་ན། དེ་གཉིས་
• 335 •



པཎ་ཆེན་བདེ་ལེགས་ཉི་མས་མཛད།
དུས་མཉམ་ཡིན་པར་ཐལ་ལོ། །བྱས་པ་ལ་ཁོ་ན་རེ། བུམ་པ་ཆོས་ཅན། རང་
ནང་གི་ཆུ་དང་མ་འཕྲད་པར་ཐལ། དེའི་རྒྱུ་ཡིན་པའི་ཕྱིར། རྟགས་ཁས།
འདོད་ན། རང་ནང་གི་ཆུའི་རྟེན་མི་བྱེད་པར་ཐལ། འདོད་པའི་ཕྱིར། འདོད་
ན། དེ་ལ་ཁ་ཅིག །མེ་དང་བུད་ཤིང་འཕྲད་པར་ཐལ། མེས་བུད་ཤིང་སྲེག་པའི་
ཕྱིར། མ་ཁྱབ་ན། འཇིག་རྟེན་གྱི་ཁམས་འདི་ན་གནས་པའི་མེས་འཇིག་རྟེན་
གྱི་ཁམས་གཞན་གྱི་བུད་ཤིང་ཐམས་ཅད་སྲེག་པར་ཐལ། མེ་དང་བུད་ཤིང་
འཕྲད་པ་མེད་པར་ཡང་བུད་ཤིང་སྲེག་པའི་ཕྱིར། ཁྱབ་སྟེ། རྩ་ཤེ་ལས། མར་མེ་
འཕྲད་པ་མེད་པར་ཡང་། །གལ་ཏེ་མུན་པ་སེལ་བྱེད་ན། །འཇིག་རྟེན་ཁམས་ན་
གནས་པའི་མུན། །འདི་ན་གནས་པ་དེ་སེལ་འགྱུར། །ཞེས་གསུངས་པའི་ཕྱིར་
ན་མ་ཁྱབ། གཞན་ཡང༌། ཚ་གྲང་གཉིས་ལྷན་ཅིག་ཏུ་གྲུབ་པར་ཐལ། ཚ་གྲང་
གཉིས་ལྷན་ཅིག་ཏུ་འཕྲད་པའི་ཕྱིར། ཁྱབ་པ་ཁས། དེལ་ཐལ། དེ་གཉིས་
འཕྲད་པར་ཆོས་མཆོག་གི་འགྲེལ་པ་ལས་བཤད་པའི་ཕྱིར། འདོད་མི་ནུས་ཏེ།
དེ་གཉིས་ལྷན་ཅིག་མི་གནས་འགལ་བ་ཡིན་པའི་ཕྱིར་ན་མ་ཁྱབ། ཁ་ཅིག་
འདས་པའི་འབྲས་བུ་ཆོས་ཅན། ཁྱོད་ཀྱི་དུས་སུ་འདས་པ་ཡོད་པར་ཐལ། ཁྱོད་
དངོས་པོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། འདས་པའི་འབྲས་
བུ་ཡིན་པའི་ཕྱིར། ཞེས་གསུངས་ན་སྐྱེས་པའི་འབྲས་བུ་ཆོས་ཅན། ཁྱོད་ཀྱི་དུས་
སུ་སྐྱེས་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། ཁྱབ་པ་ཁས། འདོད་
མི་ནུས་ཏེ། སྐྱེས་པའི་འབྲས་བུ་ཡིན་པའི་ཕྱིར། འཁོར་གསུམ། ཁ་ཅིག །མེ་དུ་
བའི་དུས་སུ་མ་འདས་ཟེར་ན། དེ་ཆོས་ཅན། དེར་ཐལ། དེའི་དུས་སུ་ཐལ་ཟིན་
པའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང་། མེ་དུ་བའི་དུས་སུ་འདས་
པར་ཐལ། མེ་འདས་པའི་དུས་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། དངོས་པོ་ཡིན་པའི་ཕྱིར། ཁོ་ན་རེ། དུས་དེར་འདས་ན། དུས་དེར་འདས་
པ་ཡིན་དགོས་པར་ཐལ། མེ་དུ་བའི་དུས་སུ་འདས་པའི་ཕྱིར། ཟེར་ན་མ་ཁྱབ། །
，336 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འདོད་ན། དུས་དེར་འདས་པ་ཡིན་ན། དུས་དེར་འདས་དགོས་པར་ཐལ།
འདོད་པའི་ཕྱིར། འདོད་ན། མྱུ་གུ་ཞིག་པ་ཆོས་ཅན། རང་དུས་སུ་དེར་ཐལ།
དེའི་ཕྱིར། མེ་ཆོས་ཅན། དུ་བའི་དུས་སུ་( ༡༥ ༢ ན）དུས་གསུམ་གང་རུང་ཡིན་
པར་ཐལ། དེའི་དུས་སུ་འདས་པ་ཡིན་པའི་ཕྱིར། རྟགས་ཁས། འདོད་ན། དེའི་
དུས་སུ་ཡོད་པར་ཐལ་ལོ། །འདོད་པའི་ཕྱིར་རྟགས་དངོས། ཁོ་ན་རེ། ཞིག་པའི་
དངོས་པོ་ཡོད་པའི་ཕྱིར། ཟེར་ན་མ་ཁྱབ། འདོད་ན། རྟག་པའི་དངོས་པོ་ཡོད་
པར་ཐལ། ཞིག་པའི་དངོས་པོ་ཡོད་པའི་ཕྱིར། ཟེར་ན་མ་ཁྱབ་སྟེ། མེད་པའི་
རྟགས་ཡང་དག་ཡོད་པར་ཐལ། མི་དམིགས་པའི་རྟགས་ཡང་དག་ཡོད་པའི་
ཕྱིར། འཁོར་གསུམ། ཁོ་ན་རེ། འདས་པའི་བུམ་པ་ཆོས་ཅན། འདས་པ་ཡིན་
པར་ཐལ། འདས་པའི་བུམ་པ་ཡིན་པའི་ཕྱིར། ཟེར་ན་མ་ཁྱབ་སྟེ། འདས་པའི་
བུམ་པ་ཞེས་པའི་ཚིག་ཟུར་གྱི་འདས་པ་དེ། འདས་པ་བཏགས་པ་བ་ཡིན་པའི་
ཕྱིར་ཏེ། ཁ་སང་གི་དུས་ཀྱི་འདས་པའི་བུམ་པ་ཞེས་པའི་ཚིག་ཟུར་གྱི་འདས་
པ་དེ་དེ་ཡིན་པའི་ཕྱིར། ཁ་གོ་བོ། ཅིག །འདིའི་ཕྱོགས་སྔ་སྨྲ་བ་པོ་དབུ་མ་རང་
རྒྱུད་པ་ལ་འཆད་པ་ནི། གཞུང་འོག་མའི་སྔ་འགྲེལ་དུ་འདིར་སྨྲས་པ། དོན་
དོམ་པར་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད་་་་་་
ཞེས་གསུངས་པ་དང་འགལ་ཏེ། རང་རྒྱུད་པས་དོན་དམ་པར་སྐྱེ་བ་ཁས་
བླངས་པའི་ཕྱིར་རོ། །ཞེས་བྲིས་འདུག་པ་ནི་རང་གི་རང་ལ་ཁས་བླངས་དངོས་
འགལ་ཡོད་པར་སྟོན་པ་ཡིན་ཏེ། རང་འགྲེལ་གྱི་ལུང་དེས། དོན་དམ་པར་སྐྱེ་
བ་ཁས་མི་ལེན་ཅིང༌། གཞན་སྐྱེ་ཁས་ལེན་པའི་རང་སྡེ་གཅིག་གཞུང་དེ་དག་
གི་ཕྱོགས་སྔ་སྨྲ་བ་པོར་བསྟན་ལ། དེ་རང་སྡེའི་གྲུབ་མཐའ་སྨྲ་བ་བཞི་པོའི་
ནང་ནས། རང་རྒྱུད་པ་ཁོ་ནར་ངེས་པའི་ཕྱིར་དང་། གོང་དུ་ཁྱོད་རང་གི་དབུ་
མ་རང་རྒྱུད་པས་ཀྱང་དོན་དམ་པར་གྲུབ་པར་ཁས་མི་ལེན་ཞེས་སྨྲས་པ་དང་།
འདིར་དབུ་མ་རང་རྒྱུད་པས་དོན་དམ་པར་སྐྱེ་བར་ཁས་བླངས་པའི་ཕྱིར།
，337 •



པཎ་ཆེན་བདེ་ལེགས་ཉི་མས་མཛད།
ཞེས་བྲིས་པ་དངོས་སུ་འགལ་བའི་ཕྱིར། ཡང་ཁྱོད་ཀྱིས། གཟུགས་དང་ཚོར་བ་
སོགས་རང་གི་མཚན་ཉིད་དང་། རང་གི་ངོ་བོ་དང་། རང་བཞིན་ཁས་བླངས་
པ་ཙམ་གྱིས་དེ་དག་རང་གི་མཚན་ཉིད་ཀྱིས་གྲུབ་པ་སོགས་སུ་ཁས་ལེན་མི་་་་
དགོས་ན་འདིའི་ཕྱོགས་སྔ་བས། དེ་དག་ཁས་ལེན་པའི་རྒྱུ་མཚན་ཅི་ཡིན།
དགོས་ན་ཁྱོད་རང་གིས་ཐལ་འགྱུར་བའི་ལུགས་ལ་ཆོས་ཐམས་ཅད་ཀྱི་རང་་་
གི་ངོ་བོ་ཡོད་པར་ཁས་བླངས་པ་དང་འགལ་མི་འགལ་སོམས་ཤིག །ཅེས་དྲིས་
འདུག་པ། འོ་ན་བདེན་པ་གཉིས་རེ་རེ་ནས་རང་གི་མཚན་( ༡ ༥༢ བ) ཉིད་ཀྱིས་
གྲུབ་པ་སོགས་གསུམ་ཡིན་པར་ཐལ། དེ་གཉིས་རེ་རེ་ལའང་རང་གི་མཚན་
ཉིད་ལ་སོགས་གསུམ་ཡོད་པའི་ཕྱིར། ཁྱབ་པ་ཁས། བདེན་པ་གཉིས་རེ་རེ་ལ་
ཡང་མཚོན་པར་བྱེད་པའི་མཚན་ཉིད་ཀྱང་ཡོད། བདེན་པ་གཉིས་ཀྱི་ངོ་བོ་
ཡང་ཡོད། བདེན་པ་གཉིས་ཀྱི་རང་བཞིན་ཡང་ཡོད་པའི་ཕྱིར། དང་པོ་གྲུབ་
སྟེ། དབུ་མའི་གཞུང་ཚད་ལྡན་རྣམས་ལ་མཚན་མཚོན་གྱི་རྣམ་གཞག་མང་དུ་
གསུངས་པའི་ཕྱིར་དང་། ཁྱོད་རང་གིས་ཀྱང་ཐལ་འགྱུར་བའི་གཞུང་ལུགས་
འཚད་པ་དེའི་ཚེ་ན་ཡང༌། འཇིག་རྟེན་ཚད་དགག་ཕྱིར་འཇིག་རྟེན་རྣམ་དབྱེ་
བསྟན། ཞེས་སོགས་ས་བཅད་གསུམ་བྱས་ནས། དང་པོ་ལ་གཉིས་ཏེ། མཚན་
ཉིད་སྤྱིར་བསྟན། མཚན་གཞི་སོ་སོར་བཤད། ཅེས་བདེན་གཉིས་ཀྱི་མཚན་
ཉིད་ཁས་བླངས་པ་དངོས་སུ་འགལ་བའི་ཕྱིར། གཉིས་པ་གྲུབ་སྟེ། དངོས་སྙེད་
ངོ་བོ་གཉིས་ནི་འཛིན་པར་འགྱུར། །ཞེས་པ་རྩ་འགྲེལ་སོགས་སུ་དབུ་མའི་
གཞུང་ཚད་ལྡན་རྣམས་སུ་ཆོས་རྣམས་ཀྱི་ངོ་བོ་ཡོད་པར་མང་དུ་གསུངས་་་་་
པའི་ཕྱིར་དང་། ཁྱོད་རང་གིས་ཀྱང་བཅོམ་ལྡན་འདས་ཀྱི་གདུལ་བྱ་ལ་ཐ་སྙད་
ཀྱི་སྒོ་ནས་གནས་ལུགས་བསྟན་པའི་ཚེ། དངོས་པོ་ཐམས་ཅད་ཀུན་རྫོབ་དང་
དོན་དམ་པའི་ངོ་བོ་གཉིས་བསྟན་ཏེ། ཞེས་བྲིས་པ་དང་དངོས་སུ་འགལ་བའི་
ཕྱིར། གསུམ་པ་གྲུབ་སྟེ། སྟོང་ཉིད་ལ་རང་བཞིན་དང༌། གནས་ལུགས་དང་།
•333，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བདེན་པ་ཞེས་བཤད་པ་དང་ཆོས་རྣམས་ཀྱིས་ཀྱང་རང་བཞིན་སོགས་ཡོད་་་་
པར་དབུ་མ་པའི་གཞུང་ཚད་ལྡན་རྣམས་ལས་གསུངས་པ་དང་། འཇིག་རྟེན་
གྱི་ཐ་སྙད་ལས་ཀྱང་། མེའི་རང་བཞིན་ཚ་བ་དང་། ཆུའི་རང་བཞིན་བསིལ་
བར་གྲགས་པའི་ཕྱིར་ཏེ། ཊཱིཀ་ཆེན་དུ་བུམ་པ་རང་གི་དངོས་པོ་སྟོང་པའི་དོན།
བུམ་པ་བདེན་པས་སྟོང་པ་ལ་བྱེད་ཀྱི། དེའི་དོན་བུམ་པ་བུམ་པས་སྟོང་པ་ལ་
བྱེད་ན། བུམ་པ་གཏན་མེད་དུ་འགྱུར་བར་གསུངས་པ་ལ་ཁྱོད་ཀྱིས་བུམ་པ་
རང་གི་ངོ་བོས་སྟོང་པའི་ཚེ་བུམ་པ་གཏན་མེད་པར་དོགས་པའི་ཐུགས་ཁྲལ་་་
ཅན་ཁྱོད་ནི། ཞེས་བྲིས་འདུག་པ། ཁྱེད་སེམས་རྣལ་དུ་མི་གནས་པའི་ཚེ་བྲིས་
པ་ཡིན་ནམ། དེ་མིན་འདི་འདྲའི་དགག་པ་དགག་སྒྲུབ་ལ་བློ་ཁ་ཕྱོགས་པ་
གཅིག་གིས་ལྟས་ན་ཡང༌། ངོ་ཚ་བའི་གནས་སུ་འདུག་པས། རྗེས་འབྲངས་
རྣམས་ཀྱིས་ཡི་གེ་འདི་བསུབ་ན་ཁྱེད་ཀྱི་ཞབས་( ༡ ༥ ༣ ན）ཐོག་ཏུ་འགྱུར་བར་་་་
འདུག་གོ །ཡང་ཁྱོད་ཀྱིས། གང་ཕྱིར་རྒྱུ་ཞིག་ན་ཡང་དེའི་འབྲས་བུ་མཐོང་བའི་
ཕྱིར། །ཞེས་འབྲས་བུའི་དུས་ན་རྒྱུ་ཞིག་པར་བཤད་པ་དང་། གང་ཕྱིར་མྱུག་ཚེ་
ས་བོན་ཞིག་པ་མེད། །ཅེས་འབྲས་བུའི་དུས་ན་རྒྱུ་མ་ཞིག་པར་བཤད་པ་དང་།
གང་ཕྱིར་རང་བཞིན་གྱིས་དེ་མི་འགགས་པ། །ཞེས་ལས་མི་འགགས་པར་
བཤད་པ་དང། ལ་ལར་ལས་འགགས་ཡུན་རིང་ལོན་པས་ཀྱང༌། །ཞེས་ལས་
འགགས་པར་བཤད་པ་འགལ་བ་ལྟར་སྣང་བའི་དོན་ནི། ལས་བྱས་མ་ཐག་ཏུ་
ཐ་སྙད་དུ་ཞིག་པ་དང༌། ཐ་སྙད་དུ་འགགས་པ་ཡིན་པ་ལ་རང་བཞིན་གྱིས་
ཞིག་པ་དང་འགགས་པ་མ་ཡིན་ཅེས་པ་སྟེ། ཞེས་བྲིས་འདུག་པ། གང་ཕྱིར་
རང་བཞིན་གྱིས་ཏེ་མི་འགགས་པ་ཞེས། ལས་རང་བཞིན་གྱིས་མི་འགགས་
པར་བཤད་ཀྱི། གཞུང་དེས་ལས་མི་འགགས་པ་དངོས་ཤུགས་གང་གིས་ཀྱང་
བཤད་པ་མེད་པས། གཞུང་དེས་ལས་མི་འགགས་པར་བཤད་ཅེས་པ་ཡང་
གཞུང་དེའི་ཚིག་ལ་རྟོགས་པ་ཅུང་ཟད་ཀྱང་མ་བཅུག་པར་སྣང་ངོ༌། །ལས་
• 339 •



པཎ་ཆེན་བདེ་ལེགས་ཉི་མས་མཛད།
བྱས་མ་ཐག་ཏུ་ལས་འགགས་པ་མ་ཡིན་པར་ཐལ། ལས་བྱས་མ་ཐག་ཏུ་ལས་
བྱས་པ་ཡིན་པའི་ཕྱིར་ཏེ། ལས་བྱས་པའི་དུས་སུ་ལས་བྱས་པའི་ཕྱིར་ཏེ། ཊཱིཀ་
ཆེན་ལས། ལས་དང་རྣམ་སྨིན་གྱི་འབྲས་བུའི་བར་དུ་ཡུན་རིང་པོས་ཆོད་
པའི་དགེ་མི་དགེའི་ལས་ལ་འབྲས་བུ་བདེ་སྡུག་འབྱུང་བར་ནི་རང་གི་སྡེ་པ་
གོང་འོག་ཐམས་ཅད་འདོད་ལ་ཞེས་གསུངས་ནས། བར་དུ་བཤད་པ་མང་པོ་
མཛད་པའི་རྗེས་སུ་དེ་ཡང་དངོས་པོ་རང་བཞིན་གྱིས་གྲུབ་པར་འདོད་པའི་་་་
ཕྱོགས་ཐམས་ཅད་ལ་ཞིག་པ་དངོས་པོར་མི་རུང་ལ། རང་བཞིན་གྱིས་མ་གྲུབ་
པར་འདོད་པའི་དབུ་མའི་ཕྱོགས་ལ་ཞིག་པ་དངོས་པོར་གྲུབ་པའི་གནད་དོ། །
ཞེས་གསུངས་པ་ལ། དེ་ལ་ཁྱོད་ཀྱིས་དགག་པ་བརྗོད་པ་ན། དངོས་པོ་རང་
བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་ཞིག་པ་དངོས་པོར་མི་
རུང་ཅེས་པ་ནི་གཟིགས་རྒྱ་ཆུང་བ་སྟེ། ཞིག་པ་དངོས་པོར་འདོད་པ་མུ་སྟེགས་
བྱེ་བྲག་པའི་གྲུབ་མཐར་བྱས་ནས་ཆོས་ཀྱི་གྲགས་པས་བཀག་པའི་ཕྱིར་རོ། །
ཞེས་བྲིས་འདུག་པ། དོན་མ་གོ་བཞིན་དུ་བརྗོད་སྟོང་གི་དགག་པ་སྨྲ་བ་ཡིན་
ཏེ། རྗེ་ཉིད་ཀྱིས་དེ་ལྟར་གསུངས་( ༡༥ ༣ བ） པ་ནི་ཊིཀ་ཆེན་དུ་གོང་དུ་རང་སྡེ་
ཞེས་གསུངས་པས་རང་སྡེ་རང་བཞིན་གྱིས་གྲུབ་པར་འདོད་པའི་ལུགས་ལ་་་་
ཞིག་པ་དངོས་པོར་མི་རུང་གསུངས་པ་ལ། ཁྱོད་ཀྱིས་བྱེ་བྲག་པས་ཞིག་པ། །
དངོས་པོར་འདོད་པའི་ཕྱིར། ཞེས་པའི་ཚིག་འབྲེལ་མེད་ཀྱི་ཚིག་ཡིན་པའི་
ཕྱིར་དང་། ཐམས་ཅད་ཅེས་པ་གཙོ་ཆེ་བ་ལ་འཆད་པ་ཡང་གཞུང་ལུགས་ང་
སྤྱིའི་ལུགས་ཡིན་པས། དེ་ལ་ཁྱབ་མཐའ་འདི་མི་བཟུང་བ་ལ་ཉེས་པ་མེད་པའི་
ཕྱིར། ཡང་ཁྱོད་ཀྱིས། དབུ་མ་པའི་ཕྱོགས་ལ་ཞིག་པ་དངོས་པོར་གྲུབ་ཅེས་
པའི་གྲུབ་མཐའ་སྔར་མ་བྱུང་ཞིང་། འདི་ནི་འགོག་པར་འགྱུར་རོ། །ཞེས་བྲིས་
པ་ནི་གཟིགས་རྒྱ་ཆུང་བ་ཡིན་ཏེ། དབུ་མ་པའི་གཙོ་བོ་འཕགས་པ་ཡབ་སྲས་
རྣམས་ཀྱི་ཞིག་པ་དངོས་པོར་བཤད་ཅིང་། གངས་རིའི་ཁྲོད་དུ་བྱོན་པའི་ཐལ་
• 340.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འགྱུར་བའི་གྲུབ་མཐའ་སྨྲ་བའི་མཁས་པ་མང་པོས་དེ་ལྟར་བཤད་པའི་ཕྱིར།
ཡང་ཁྱོད་ཀྱིས། ལུགས་དང་པོས་མྱུ་གུའི་ཆ་ཤས་ཀྱི་དངོས་པོ་ཐམས་ཅད་ལོག་
ལ། མྱུ་གུ་ལས་གཞན་བུམ་པ་ལ་སོགས་པའི་དངོས་པོ་གང་ཡང་མ་ལྡོག་པ་རྒྱུ་
མཚན་དུ་བྱས་ནས་ཞིག་པ་དེ་དངོས་པོ་གཏན་མ་ཡིན་པའི་ཕྱིར། འདོད་པ་མ་
ཡིན་ཏེ། དེ་ལྟར་ལུགས་དངོས་མྱུ་གུའི་ཆ་ཤས་ཐམས་ཅད་ལོག་ནས། སྡོང་བུ་
སྐྱེས་པ་དེ་ཡང་དངོས་པོ་གཏན་མ་ཡིན་པར་འདོད་པར་འགྱུར་ཏེ། རྒྱུ་མཚན་
མཚུངས་པའི་ཕྱིར་རོ། །ཞེས་བྲིས་པ་ཡང་། ཟེར་རྒྱུས་འཕོངས་པ་སྟེ། རང་སྡེ་
རང་བཞིན་གྱིས་གྲུབ་པར་སྨྲ་བའི་ལུགས་ལ་དངོས་པོ་སྔ་མའི་ཆ་ཤས་རྣམས་་་
ཞིག་ནས་ལོག །དངོས་པོ་ཕྱི་མ་མ་རྙེད་པའི་མེད་དགག་དངོས་པོ་མ་ཡིན་པ་
དང༌། མྱུ་གུ་ཞིག་ནས་ལོག་པའི་རྗེས་སུ་མྱུ་གུའི་འབྲས་བུར་གྱུར་པའི་སྡོང་
བུ་སྐྱེས་པ་དངོས་པོར་མི་རུང་བ་གཉིས་མཚུངས་པས་ཀྱང་སྒྲུབ་མི་ནུས་པའི་་་
ཕྱིར། ཡང་ཁྱོད་ཀྱིས། ལུགས་ཕྱི་མ་ལ། ཉེར་སྦས་ཀྱི་ཕུང་པོ་ཚོགས་པ་ལ་བརྟེན་
ནས་ཉེར་སྦས་སུ་བཏགས་པ་དངོས་པོ་ཡིན་པ་མི་འགལ་བ་དང་ཞིག་རྒྱུའི་་་་་
དངོས་པོ་ལ་བརྟེན་ནས་སྐྱེས་པའི་ཞིག་པ་དངོས་པོར་མི་འགལ་བ་གཉིས་་་་་་
དཔེ་དོན་དུ་གཏན་མི་མཚུངས་ཏེ། ལུགས་དེ་ལ་ཉེར་སྦས་ཀྱི་ཕུང་པོ་མེད་ན།
ཉེར་སྦས་སུ་བཏགས་པ་མེད་དགོས་ཤིང་། ཞིག་པ་དངོས་པོ་ཡིན་པ་ནི་ཞིག་
རྒྱུའི་དངོས་པོ་མེད་པའི་དུས་ཁོ་ནར་བཞག་འདུག་པའི་ཕྱིར་རོ། །ལེགས་པར་
སོམས་ཤིག །ཅེས་བྲིས་( ༡༥༤ན）འདུག་པ་ལ་ཡང་འབྲེལ་ཅི་ཡང་མེད་དེ། ཉེར་
སྦས་ཀྱི་ཕུང་པོ་ལ་བརྟེན་ནས་བཏགས་པའི་ཉེར་སྦས་དངོས་པོ་ཡིན་པ་དང་།
ཞིག་རྒྱུའི་དངོས་པོ་ལ་བརྟེན་ནས་སྐྱེས་པའི་ཞིག་པ་དངོས་པོ་ཡིན་པ་མི་་་་་་
མཚུངས་པའི་རྒྱུ་མཚན་དུ། ཉེར་སྦས་ཀྱི་ཕུང་པོ་མེད་ན། ཉེར་སྦས་མེད་པས་
སོ། །ཞིག་པའི་དངོས་པོ་རང་གི་རྒྱུའི་དུས་སུ་མེད་པའི་ཕྱིར། ཞེས་འགོད་པ་ནི་
འགལ་ཁྱབ་ཡིན་ལ། ཡང་ཁྱོད་ཀྱི་ཉེར་སྦས་སུ་བཏགས་པ་ཞེས་པའི་དོན། ཉེར་
，34] •



པཎ་ཆེན་བདེ་ལེགས་ཉི་མས་མཛད།
སྦས་ཀྱི་ཕུང་པོ་ལ་ཉེར་སྦས་སུ་སྒྲོ་བཏགས་པ་ལ་བྱེད་ན་ནི། དེ་དངོས་པོ་ཡིན་
པ་དང་། ཞིག་པ་དངོས་པོ་ཡིན་པ་གཉིས་མི་མཚུངས་པར་སྒྲུབ་པ་ཁྱོད་རང་
ལ་འགལ་འདུའི་ཕུང་པོ་ཡིན་ཏེ། དེ་གཉིས་དངོས་པོ་མ་ཡིན་པར་མཚུངས་
པར་ཁྱོད་རང་གིས་ཁས་བླངས་པའི་ཕྱིར། འདི་འདྲའི་རིགས་པ་ལྟར་སྣང་
ཧམ་པའི་གཏམ་གྱིས་ལབ་ནས། འཇམ་དཔལ་དབྱངས་ཙོང་ཁ་པ་ལྟ་བུ་ལ་
ལེགས་པར་སོམས་ཤིག་ཅེས་སྨྲས་འདུག་པ། བསམ་བློ་གཏོང་རྒྱུ་ཡོད་ན་ཁྱེད་
རང་ལེགས་པར་གཏོང་དགོས་པར་འདུག་གོ །ཡང་ཁྱོད་ཀྱིས། སྐྱེ་བའི་རྐྱེན་
གྱིས་རྒ་ཤི་ཞེས་པའི་ཤི་བ་དེ་སེམས་ཅན་དེ་ཞིག་པ་ཡིན་ན། གནས་སྐབས་
དེར་སེམས་ཅན་ཡོད་དམ་མེད། ཡོད་ན་མྱུ་གུའི་ཞིག་པའི་གནས་སྐབས་་་
སུ་ཡང་མྱུ་གུ་ཡོད་པར་འགྱུར་ཞིང་མེད་ན་སེམས་ཅན་ཤི་ནས་མེད་པ་རྒྱང་ ་་་
འཕེན་པའི་གྲུབ་མཐའ་ལ་གནས་པའོ། །ཞེས་བྲིས་འདུག་པ་ཁྱེད་རང་གི་ཀྱང་
སེམས་ཅན་ཤི་ནས་མེད་པར་འདོད་པའི་རྒྱང་འཕེན་གྱིས་ལུགས་བཟུང་བར་་
ཐལ། སེམས་ཅན་ཞིག་པའི་གནས་སྐབས་སུ་སེམས་ཅན་ཡོད་དམ་མེད། ཡོད་
ན་མྱུ་གུ་ཞིག་པའི་དུས་སུ་ཡང་། མྱུ་གུ་ཡོད་པར་ཁས་ལེན་དགོས་པ་ལས། དེ་
ཁྱོད་རང་གིས་ཀྱང་ཁས་མི་ལེན་པའི་ཕྱིར་དང་། མེད་ན་རྒྱང་འཕེན་གྱི་གྲུབ་
མཐའ་ལ་གནས་པ་ཁྱོད་རང་གི་ཁས་བླངས་པའི་ཕྱིར། འཁོར་གསུམ། ཁྱོད་ཀྱི་
ཀུན་སློང་ངན་པས་ཀུན་ནས་བླངས་ཏེ། དགག་པ་འབྲེལ་མེད་མང་པོ་འདུག་
པ་རྣམས་ལ་ནི་ལན་མི་དགོས་པར་འདུག་ཅིང་། ཤི་བ་དེ་དངོས་པོ་ཡིན་པར་
གཞན་གྱིས་ཁས་བླངས་པའི་ཕྱིར་རོ། །སྒྲུབ་བྱེད་འདི་ལ་འདི་ཙམ་ཞིག་འཁྲུལ་
བ་འདི་རྒྱུ་ཅི་ཡིན་ཞེས་བྲིས་འདུག་པ་སེམས་ཅན་གྱི་སྲོག་དབང་འགག་པ་་་་་
དངོས་པོ་ཡིན་པར་ཐལ། སེམས་( ༡༥༤བ）ཅན་ཤི་བ་དངོས་པོ་ཡིན་པའི་ཕྱིར།
འདོད་ན། སེམས་ཅན་འགག་པ་དངོས་པོར་ཐལ། འདོད་པའི་ཕྱིར། འདོད་ན།
སེམས་ཅན་ཞིག་པ་དངོས་པོར་ཐལ། འདོད་པའི་ཕྱིར། འཁོར་གསུམ། ཡང་
·342 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁྱོད་ཀྱིས། དངོས་དང་དངོས་མེད་འདུས་བྱས་ཡིན། །ཞེས་པས། དངོས་པོ་
འདུས་བྱས་ཡིན་པས་ནི་འདི་ལ་ཕན་པ་གང་ཡང་མེད་ལ། དངོས་མེད་འདུས་
བྱས་ཡིན་པ་ལ་ལུགས་འདི་སྟོན་ན། ཞིག་པ་དངོས་མེད་དུ་ཁས་བླངས་དགོས་
པར་འགྱུར་རོ། །ཞེས་བྲིས་འདུག་པ་ནི། ཁྱོད་རང་གི་གོང་དུ་རྒོད་བྲོ་བའི་ཕྱིར་
ཞེས་པར་འདུག་གོ །དངོས་མེད་འདུས་བྱས་ཡིན། ཞེས་པའི་དོན་ནི། དངོས་
པོ་རང་རང་གི་དུས་སུ་མེད་པའི་དངོས་པོ་དེའི་ཞིག་པ་འདུས་བྱས་ཡིན་ཞེས་་
པའི་དོན་ཡིན་ནོ། །
འདིར་སྨྲས་པ། ཕྲག་དོག་ནད་ཀྱི་ཟིན་པའི་སྐྱེས་བུ་རྣམས། །འཇམ་
དབྱངས་བླ་མའི་ལེགས་བཤད་སྨན་མཆོག་གིས། །ཕྲག་དོག་ནད་ལས་མྱུར་དུ་
གྲོལ་བ་དང་། །ཁྱད་པར་གོ་རམ་བསོད་ནམས་སེང་གེ་ཁྱོད། །འཇམ་དབྱངས་
བླ་མ་རྗེ་བཙུན་ཙོང་ཁ་པའི། །ཐུགས་རྗེའི་འོད་སྟོང་ཕྱོགས་བཅུར་འཕྲོ་བ་ཡིས།
མ་དད་ལོག་རྟོག་མུན་པ་ཀུན་བསལ་ཏེ། །བློ་བཟང་བསྟན་པའི་ལྷ་ལམ་འཇུག་
པར་ཤོག །ཞེས་བར་སྐབས་སུ་ཚིགས་སུ་བཅད་པའོ།། །།
༈ དེ་རྣམས་ཀྱི་ནང་ནས། གཟུང་བ་མེད་པར་ཞེས་པ་ནས། ངེས་དོན་ཤེས་
པར་བགྱི་ཞེས་པའི་བར་གྱིས། སེམས་ཙམ་པའི་ལུགས་བྱེ་བྲག་ཏུ་འགོག་ཚུལ་
དེ་ཇི་ལྟ་བུ་ཞེ་ན། སེམས་ཙམ་པ་ན་རེ། འདི་རྟེན་འབྱུང་བའི་དེ་ཉིད་མཐོང་བ་
དེས། །ཤེས་རབ་གནས་པས་འགོག་པ་ཐོབ་པར་འགྱུར། །ཞེས་པ་དེ་མི་རིགས་
ཏེ། ཤེར་ཕྱིན་ལྷག་པ་ལ་གནས་པའི་བྱང་སེམས་ས་དྲུག་པ་བ་དེས་རྟེན་འབྱུང་
རང་བཞིན་གྱིས་སྟོང་པའི་དོན་དུ་མཐོང་བ་དེ་དེ་ཁོ་ན་ཉིད་མཐོང་བ་མིན་གྱི།
གཟུགས་འཛིན་རྫས་གཞན་གྱིས་སྟོང་པ་ཙམ་དུ་མཐོང་བ་དེ་དེ་ཁོ་ན་ཉིད་་་་་
མཐོང་བ་ཡིན་པའི་ཕྱིར། འོ་ན་ཕྱི་རོལ་གྱི་དོན་མེད་ན། དོན་སྣང་གི་ཤེས་པ་སྐྱེ་
བ་འགལ་ལོ་ཞེ་ན། མི་འགལ་ཏེ། ཀུན་གཞིའི་སྟེང་གི་བག་ཆགས་ཀྱི་ནུས་པ་
སྨིན་པ་ལས་དོན་སྣང་གི་ཤེས་པ་སྐྱེ་བའི་ཕྱིར། དེ་འདྲའི་གཞན་དབང་དེ་ཡང་
：343 .



པཎ་ཆེན་བདེ་ལེགས་ཉི་མས་མཛད། །
ཁྱད་པར་གསུམ་ལྡན་ཡིན་ཏེ། ངོ་བོའི་ཁྱད་པར་རང་བཞིན་གྱིས་གྲུབ་པ། རྒྱུའི་
ཁྱད་པར་ཀུན་གཞིའི་བག་ཆགས་ཁོ་ན་ལས་བྱུང་བ། ཡུལ་ཅན་གྱི་ཁྱད་པར་
དོན་དམ་པར་སྒྲ་རྟོག་གི་( ༡ ༥ ༥ ན） སྤྲོས་པ་ཀུན་གྱི་ཡུལ་མ་ཡིན་པའི་ཁྱད་པར་་
གསུམ་དང་ལྡན་པའི་ཕྱིར། ཞེས་པའི་འདོད་པ་དེ་རྗོད་པར་བྱེད་པ་ལ། གཟུང་
བ་མེད་པར། ཞེས་པའི་ཤོ་ལོ་ཀ་གསུམ་གསུངས། འདོད་པ་དེ་འགོག་ཚུལ་ལ་
གསུམ། ཕྱི་རོལ་མེད་ཀྱང་ཤེས་པ་རང་བཞིན་གྱིས་གྲུབ་པ་དགག །གཞན་
དབང་རང་བཞིན་གྱིས་གྲུབ་པའི་སྒྲུབ་བྱེད་ཚད་མ་དགག །སེམས་ཙམ་དུ་
གསུངས་པའི་ཙམ་གྱི་སྒྲ་ནས་ཕྱི་དོན་འགོག་པ་མ་ཡིན་པའི་ཕྱིར་བསྟན་པའོ། །
དང་པོ་དེ་འཆད་པ་ལ། ཕྱི་རོལ་མེད་སེམས་ཞེས་པ་ནས། དོན་དེ་ཤེས་པར་
བགྱི། ཞེས་པའི་བར་གསུངས། གཉིས་པ་དེ་འཆད་པ་ལ། གལ་ཏེ་གཟུང་མེད་
འཛིན་པ་ཉིད་བྲལ་ཞིང༌། །ཞེས་པ་ནས། ཕྱི་ནས་སྟོབས་ལྡན་བདག་གིས་
བརྟེན་པར་བྱ། །ཞེས་པའི་བར་གསུངས། གསུམ་པ་དེ་འཆད་པ་ལ། མངོན་
འགྱུར་མངོན་ཕྱོགས་བྱང་ཆུབ་སེམས་དཔའ་ཡིས། །ཞེས་པ་ནས། སྟོང་ཉིང་
དོན་ཅན་ངེས་དོན་ཤེས་པར་གྱིས། །ཞེས་པའི་བར་གསུངས། དེ་ཡང་ཕྱི་རོལ་
མེད་སེམས་ཞེས་པ་ནས། དོན་དེ་ཤེས་པར་གྱིས། ཞེས་པའི་བར་གྱིས། ཕྱི་རོལ་
མེད་ཀྱང་ཤེས་པ་རང་བཞིན་གྱིས་གྲུབ་པ་འགོག་ཚུལ་ལ་གསུམ། ཕྱི་རོལ་མེད་
ཀྱང་ཤེས་པ་རང་བཞིན་གྱིས་གྲུབ་པའི་དཔེ་དགག །བག་ཆགས་ཀྱི་ནུས་པ་
ལས་དོན་གྱིས་སྟོང་པའི་ཤེས་པ་སྐྱེ་བའི་དོན་དགག་པ། དེ་ལྟར་བཀག་པ་དང་
མི་སྡུག་བསྒོམ་པ་གཉིས་མི་འགལ་བར་བསྟན་པའོ། །དང་པོ་དེ་འཆད་པར་
བྱེད་པ་ལ། ཕྱི་རོལ་མེད་སེམས་དཔེ་ནི་གང་དུ་ཡོད། །ཅེས་པ་ནས། དེ་ལྟ་མ་
ཡིན་ཕྱིར་ཏེ་ཡོད་མ་ཡིན། །ཞེས་པའི་བར་གསུངས། གཉིས་པ་དེ་འཆད་པར་
བྱེད་པ་ལ། གང་ཕྱིར་མཐོང་བ་དག་ལ་བློ་ནུས་ནི། །ཞེས་པ་ནས། འགར་ཡང་
དངོས་པོ་ཡོད་ཅེས་མ་བསྟན་ཏོ། །ཞེས་པའི་བར་གསུངས། གསུམ་པ་དེ་འཆད་
• 34 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པ་ལ། རྣལ་འབྱོར་པ་ཡི་བླ་མའི་མན་ངག་ལས། །ཞེས་པ་ནས། དོན་འདི་ཤེས་
པར་གྱིས་ཞེས་པའི་བར་གསུངས། མདོར་ན་ཞེས་པ་ཚིག་རྐང་གཉིས་ཀྱིས་དེ་
རྣམས་ཀྱི་དོན་བསྡུས་ནས་འཆད། དེ་རྣམས་ཀྱི་ནང་ནས་ཕྱི་རོལ་མེད་སེམས་
ཞེས་སོགས་ཀྱིས། ཕྱི་རོལ་མེད་པའི་ཤེས་པ་རང་བཞིན་གྱིས་གྲུབ་པའི་དཔེ་
དགག་པ་ལ་གཉིས། རྨི་ལམ་གྱི་དཔེ་དགག་པ་དང་། སྐྲ་ཤད་མཐོང་བའི་དཔེ་
དགག་པའོ། །( ༡༥༥ བ)དང་པོ་དེ་འཆད་པ་ལ། ཕྱི་རོལ་མེད་སེམས་དཔེ་ནི་
གང་དུ་ཡོད། །ཅེས་པ་ནས། གཏི་མུག་གཉིས་སད་ལས་དེ་དེ་བཞིན་ནོ། །ཞེས་
པའི་བར་གསུངས། གཉིས་པ་དེ་འཆད་པར་བྱེད་པ་ལ། དབང་པོ་རབ་རིབ་
བཅས་པ་བློ་གང་གིས། །ཞེས་པ་ནས། དེ་ལྟ་མིན་ཏེ་དེ་ཕྱིར་དེ་ཡོད་མིན། །ཞེས་
པའི་བར་གསུངས། དང་པོ་ལ་ཡང་གསུམ་ཡོད་པའི། རྨི་ལམ་གྱི་དཔེས་ཤེས་པ་
རང་བཞིན་གྱིས་ཡོད་པ་མི་གྲུབ་ཅེས་སྟོན་པ་ལ། ཕྱི་རོལ་མེད་སེམས་དཔེ་ནི་
གང་དུ་ཡོད། །ཅེས་པ་ནས། དེ་འདྲ་ཕྱི་རོལ་ལ་ཡང་ཡོད་པ་ཡིན། །ཞེས་པའི་
བར་གསུངས། རྨི་ལམ་གྱི་དཔེས་སད་དུས་སུ་ཕྱི་རོལ་མེད་པ་མི་འགྲུབ་ཅེས་
སྟོན་པ་ལ། གལ་ཏེ་གཉིད་ནི་མིག་བློ་མི་སྲིད་པས། །ཞེས་པ་ནས། རྣ་སོགས་
ལྷག་མ་གསུམ་པོ་སྐྱེ་བ་མེད། །ཅེས་པའི་བར་གསུངས། དེས་ན་རྨི་ལམ་གྱི་
དཔེས་དངོས་པོ་ཐམས་ཅད་རྫུན་པར་འགྲུབ་བོ། །ཞེས་སྟོན་པ་ལ། རྨི་ལམ་ཇི་
ལྟ་དེ་བཞིན་སད་འདིར་ཡང་། །ཞེས་པ་ནས། གཏི་མུག་གཉིད་སད་ལས་དེ་དེ་
བཞིན་ནོ། །ཞེས་པའི་བར་གསུངས། གང་ཕྱིར་མཐོང་བ་དག་ལ་བློ་ནུས་ནི། །
ཞེས་སོགས་ཀྱིས་བག་ཆགས་ཀྱི་ནུས་པ་ལས་དོན་གྱིས་སྟོང་པའི་ཤེས་པ་སྐྱེ་་་་
བའི་དོན་འགོག་ཚུལ་ཡང་། བག་ཆགས་སྨིན་མ་སྨིན་ཉིད་ལས་དོན་སྣང་གི་
ཤེས་པ་སྐྱེ་བ་དང་མི་སྐྱེ་བ་དགག །སླར་ཡང་ཕྱི་དོན་མེད་པར་རྣམ་ཤེས་ཡོད་
ཚུལ་བརྗོད་པ་དགག་པ། སེམས་ཙམ་གྱི་ལུགས་བཀག་པ་ལ་ལུང་གི་གནོད་པ་
མེད་པར་བསྟན་པ་གསུམ་གྱིས་འགོག་པ་ལ། དང་པོ་ནི། གང་ཕྱིར་མཐོང་བ་
·345.



པཎ་ཆེན་བདེ་ལེགས་ཉི་མས་མཛད།
དག་ལ་བློ་ནུས་ནི། །ཞེས་པ་ནས། དེ་དག་རྒྱུད་གཅིག་གཏོགས་པ་རིགས་མ་
ཡིན། །ཞེས་པའི་བར་གྱིས་འཆད། གཉིས་པ་ནི། མིག་བློ་སྐྱེ་བར་རང་ནུས་གང་
ཞིག་ལས། །ཞེས་པ་ནས། རྩོད་འདི་སེལ་བྱེད་ཅེས་པའི་བར་གྱི་འཆད། གསུམ་
པ་ནི། སངས་རྒྱས་རྣམས་ཀྱི་ཞེས་པ་ནས། འགར་ཡང་དངོས་པོ་ཡོད་ཅེས་མ་
བསྟན་ཏོ། །ཞེས་པའི་བར་གྱིས་འཆད། དེའི་དང་པོ། བག་ཆགས་སྨིན་མ་སྨིན་
ཉིད་ལས་དོན་སྣང་གི་ཤེས་པ་སྐྱེ་བ་དང་མི་སྐྱེ་བ་དགག་པ་ལ་ཡང་། གང་ཕྱིར་
མཐོང་བ་དག་ལ་བློ་ནུས་ནི། །ཞེས་པ་ནས། ཤེས་བྱ་ཡོད་དངོས་བྲལ་བ་
མིན་ཞེ་ན། །ཞེས་པའི་བར་གྱིས་ཕྱི་དོན་མེད་པར་དོན་སྣང་གི་ཤེས་པ་སྐྱེས་
པའི་སེམས་ཙམ་པའི་ལུགས་དེ་བརྗོད་ནས། ནུས་དེ་( ༡༥༦ན）མེད་པས་འདི་
ནི་འགྲུབ་མིན་ན། །ཞེས་སོགས་ཀྱིས་དགག་པ་དངོས་དེ་འཆད། དེའི་ཚུལ་ནི།
ད་ལྟར་བ་ལ་ནུས་པ་རང་བཞིན་གྱིས་གྲུབ་པ་དགག །མ་འོངས་པའི་ནུས་ང་་
རང་བཞིན་གྱིས་གྲུབ་པ་དགག །འདས་པ་ལ་ནུས་པ་རང་བཞིན་གྱིས་གྲུབ་པ་ ་
དགག་པ་གསུམ་གྱིས་འཆད་ལ། དེའི་དང་པོ་ནི། ནུས་དེ་མེད་པས་འདི་ནི་
འགྲུབ་མ་ཡིན། །ཞེས་པ་ནས། མ་སྐྱེས་ངོ་བོ་ལ་ཡང་ནུས་ཡོད་མིན། །ཞེས་པའི་
བར་གྱིས་འཆད། གཉིས་པ་ནི། ཁྱད་པར་མེད་པར་ཁྱད་པར་ཅན་ཡོད་མིན། །
ཞེས་པ་ནས། གྲུབ་མིན་ཉིད་ཅེས་དམ་པ་རྣམས་ཀྱིས་གསུངས། །ཞེས་པའི་བར་
གྱིས་འཆད། གསུམ་པ་ནི། གལ་ཏེ་འགག་པའི་ནུས་སྨིན་ལས་འགྱུར་ན། །
ཞེས་པ་ནས། དེ་དག་རྒྱུད་གཅིག་གཏོགས་པ་རིགས་མ་ཡིན། །ཞེས་པའི་བར་
གྱིས་འཆད། འོ་ན་རྣལ་འབྱོར་པ་ཡིས་བླ་མའི་མན་ངག་ལས། །ཞེས་སོགས་
ཀྱིས་ཕྱི་དོན་མེད་པའི་ཤེས་པ་རང་བཞིན་གྱིས་གྲུབ་པ་དགག་པ་དང༌། མི་
སྡུག་པ་བསྒོམ་པ་གཉིས་མི་འགལ་བར་བསྟན་ཚུལ་ཇི་ལྟར་ཡིན་ཞེ་ན། ཁོ་ན་
རེ། ཕྱི་དོན་མེད་པའི་ཤེས་པ་རང་བཞིན་གྱིས་གྲུབ་པའི་མཐུན་དཔེ་ཡོད་དེ།
མི་སྡུག་པ་བསྒོམ་པའི་རྣལ་འབྱོར་པའི་ཤེས་པ་དེ་དེ་ཡིན་པའི་ཕྱིར་ཞེ་ན། དེ་
• 346 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མི་འཐད་པར་སྟོན་པ་ལ། རྣལ་འབྱོར་པ་ཡི་བླ་མའི་མན་ངག་ལས་ཞེས་སོགས་
གསུངས། དོན་ནི། མི་སྡུག་པ་བསྒོམ་པའི་ཀེང་རུས་གསལ་སྣང་གི་ཤེས་
པ་རང་བཞིན་མེད་དེ། དེ་ཡོད་ན་ཟློས་གར་ལ་ལྟ་བའི་ལྟད་མོ་བ་རྣམས་ལ་
གཅིག་ལ། ཇི་ལྟར་སྣང་བ་ལྟར་གཞན་ལ་ཡང་སྣང་བ་བཞིན་དུ། མི་སྡུག་
པ་བསྒོམ་པའི་རྣལ་འབྱོར་པ་ལྟར་ཡུལ་དེར་བློ་གཏད་པའི་རྣལ་འབྱོར་པ་མ་་་
ཡིན་པ་གཞན་ལ་ཡང་ཀེང་རུས་གསལ་བར་སྣང་དགོས་པ་ལ་མི་སྣང་བའི་་་་་
ཕྱིར། ཞེས་སྟོན་པ་ལ། རྣལ་འབྱོར་པ་ཡི་བླ་མའི་མན་ངག་ལས། །ཞེས་པ་ནས།
རྟོགས་འགྱུར་དེ་ནི་རྫུན་པར་ཡང་མི་འགྱུར། །ཞེས་པའི་བར་གསུངས། དེ་
བཞིན་དུ་སྒྱུ་མ་དང་གཟུགས་བརྙན་སྣང་བའི་ཤེས་པ་ཡང་ཕྱི་དོན་མེད་པའི་་་
ཤེས་པ་རང་བཞིན་གྱིས་གྲུབ་པའི་མཐུན་དཔེ་ཡང་དག་མ་ཡིན་ཏེ། རབ་རིབ་
དང་ལྡན་པའི་དབང་པོ་ཅན་གྱི་ཤེས་པ་དང་། རང་བཞིན་མེད་མཚུངས་ཡིན་
པའི་ཕྱིར། ཞེས་སྟོན་པ་ལ། རབ་རིབ་དང་ལྡན་དབང་པོ་ཅན་མཚུངས་པ། །
ཞེས་པ་འདི་གསུངས། དེར་མ་ཟད་ཆུ་ཀླུང་རྣག་( ༡༥༦བ） ཁྲག་ཏུ་སྣང་བའི་ཡི་
དྭགས་ཀྱི་མིག་ཤེས་ཡང་ཕྱི་དོན་མེད་པའི་ཤེས་པ་རང་བཞིན་གྱིས་གྲུབ་པའི་
མཐུན་དཔེ་ཡང་དག་མ་ཡིན་ཏེ། རབ་རིབ་དང་ལྡན་པའི་དབང་པོ་ཅན་གྱི་
ཤེས་པ་དང༌། རང་བཞིན་གྱི་མེད་མཚུངས་ཡིན་པའི་ཕྱིར། ཞེས་སྟོན་པ་ལ། ཆུ་
འབབ་ཀླུང་ལ་ཡི་དྭགས་རྣག་བློ་ཡང་། །ཞེས་པའི་གཞུང་འདི་གསུངས།
༈ འདི་དག་གི་སྐབས་སུ་དཀའ་བའི་གནས་གཏན་ལ་འབེབ་པ་ལ། ཐེག་
བསྡུས་ལས། ཡི་དྭགས་དུད་འགྲོ་མི་རྣམས་དང་། །ལྷ་རྣམས་ཇི་ལྟར་རིགས་
རིགས་སུ། །དངོས་གཅིག་ཡིད་ནི་ཐ་དད་ཕྱིར། །དོན་མ་གྲུབ་པར་འདོད་པ་
ཡིན། །ཞེས་དང་། དེའི་འགྲེལ་པ་དགེ་བསྙེན་བཙུན་པས་མཛད་པ་ལས། ཆུ་
ཀླུང་གི་དངོས་པོ་ལས་རང་རང་གི་ལས་ཀྱི་རྣམ་སྨིན་གྱི་དབང་གིས་ཡི་དྭགས་་
ཀྱིས་རྣག་ཁྲག་ལ་སོགས་པས་གང་བར་མཐོང་བ་དང༌། དེ་ཉིད་ལ་དུད་འགྲོ་
• 347 •



པཎ་ཆེན་བདེ་ལེགས་ཉི་མས་མཛད།
ལ་སོགས་པས་གནས་ཀྱི་བློས་གནས་པར་བྱེད་པ་དང༌། མི་རྣམས་ཀྱིས་ནི་
མངར་བ་དང༌། དྭངས་པ་དང་། བསིལ་བའི་ཆུར་རྟོགས་ཤིང༌། ཁྲུས་བྱེད་དོ། །
འཐུང་ངོ༌། །དེར་འཇུག་གོ །ནམ་མཁའ་མཐའ་ཡས་སྐྱེ་མཆེད་ལ་སྙོམས་ང་ར་
འཇུག་པའི་ལྷ་རྣམས་ཀྱིས་ནི། ནམ་མཁར་མཐོང་སྟེ། གཟུགས་ཀྱི་འདུ་ཤེས་
རྣམ་པར་བཤིག་པའི་ཕྱིར་རོ། །ཞེས་གསུངས། འདི་དག་གི་དོན་ལ། དོགས་པ་
བཀོད་པ་དང་། དེའི་ལན་བཤད་པ། འཕྲོས་པའི་དོན་བཤད་པའོ། །དང་པོ་ནི།
ཊིཀ་ཆེན་ལས། འགྲོ་བ་དེ་དག་གིས་མཐོང་བ་ནི་ཐ་སྙད་པའི་ཚད་མ་ཡིན་ལ།
གཞི་གཅིག་མི་མཐུན་པ་དེ་དག་ཏུ་ཚད་མས་གྲུབ་ན། རྣག་ཁྲག་དང་རྣག་མ་
ཡིན་པ་གཉིས་མི་འགལ་ཞིང་། ཚད་མས་གྲུབ་པ་ལ་ཡང་ཡིད་བརྟན་མེད་པར་
འགྱུར་རོ་ཞེ་ན། ཞེས་གསུངས། དེའི་དོན་ནི། ཆུ་ཀླུང་གི་དངོས་པོ་གཅིག་ལས་
འགྲོ་བ་རྣམས་ཀྱི་མཐོང་ཚུལ་མི་འདྲ་བ་དུ་མ་ཡོད་དེ། དེ་ཉིད་ལ་ཡི་དྭགས་
ཀྱིས་རྣག་ཁྲག་ཏུ་མཐོང་བ་དང༌། དུད་འགྲོ་ལ་སོགས་པས་གནས་སུ་མཐོང་བ་
དང་། མི་རྣམས་ཀྱིས་ཆུ་དྭངས་ཤིང་བསིལ་བར་མཐོང་བ་དང་། ནམ་མཁའ་
མཐའ་ཡས་པའི་ལྷ་རྣམས་ཀྱིས། ནམ་མཁར་མཐོང་བ་དང་། ལྷ་ཁ་ཅིག་གིས་
བདུད་རྩིར་མཐོང་བའི་ཕྱིར། དེ་ལྟར་མཐོང་བའི་འགྲོ་བ་དེ་དག་གི་ཤེས་པ་
རྣམས་ཀྱང་ཐ་སྙད་པའི་ཚད་མ་ཡིན་ན། ཆུ་ཀླུང་གི་དངོས་པོ་གཅིག་ཉིད་རྣག་
ཁྲག་དང་བདུད་རྩི་( ༡ ༥ ༧ན）སོགས་དེ་དག་གི་གཞི་མཐུན་དུ་འགྱུར་བའམ།
ཡང་ན་ཚད་མ་ལ་ཡིད་གཏན་མི་རུང་བར་འགྱུར་རོ་ཞེ་ན། གཉིས་པ་དེའི་
ལན་བཤད་པ་ལ། དེ་ལྟར་མཐོང་བའི་འགྲོ་བ་དེ་དག་གི་ཤེས་པ་ཐ་སྙད་པའི་
ཚད་མ་ཡིན་ཀྱང་། གོང་དུ་བཤད་པའི་སྐྱོན་གཉིས་མི་འཇུག་པའི་ཚུལ་འཆད་
པ་ལ། ཊཱིཀ་ཆེན་ལས། འོ་ན་ཇི་ལྟར་ཞེ་ན་ཐོག་མར་དཔེ་བཤད་པར་བྱས་ཏེ།
ལྕགས་གོང་མེས་བསྲེགས་པའི་དམར་འབར་བ་ལ། རེག་ཀྱང་མ་ཚིག་པའི་
རིག་སྔགས་དང་ལྡན་པ་གཅིག་གིས། ལྕགས་གོང་དེ་ལག་ཏུ་བླངས་པ་ན་ལུས་
• 348 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཤེས་ཀྱིས་ལྕགས་དེའི་རེག་བྱ་འཛིན་ཀྱང་། དེ་ལ་རེག་བྱ་ཤིན་ཏུ་ཚ་ཞིང་སྲེག་
པའི་རྣམ་པ་ཅན་དུ་མི་སྐྱེ་བ་ནི། རིག་སྔགས་བཟླས་པའི་ཆུས་ལག་པ་ཁྲུས་པ་
སོགས་ཀྱི་རྐྱེན་གྱིས་ཡིན་ནོ། །དེ་འདྲའི་རིག་སྔགས་བཟླས་པ་དང་བྲལ་བ་ལ་
ནི་ལྕགས་གོང་གི་རེག་བྱ་དེ་ཤིན་ཏུ་ཚ་ཞིང་སྲེག་པའི་རྣམ་པ་ཅན་དུ་སྐྱེའོ། །
དེ་ལྟར་ན། མི་སྲེག་པ་དང་སྲེག་པའི་རེག་བྱ་གཉིས་ཀ་ལྕགས་གོང་གཅིག་པུ་
དེའི་རེག་བྱར་ནི་བྱ་དགོས་ལ། ལུས་ཤེས་ཚད་མ་གཉིས་གཅིག་གིས་གྲུབ་
པའི་རེག་བྱ་ཅིག་ཤོས་ཀྱིས་གྲུབ་པ་ནི་མ་ཡིན་པས། གཉིས་ཀ་ཚད་མར་ཁས་
བླངས་ཀྱང་། ཚད་མ་གཅིག་གིས་གྲུབ་པ། ཅིག་ཤོས་ཀྱིས་འགོག་པ་མ་
ཡིན་ནོ། །དེ་བཞིན་དུ་གཞི་གང་དུ་ཆུ་ཀླུང་འབབ་པའི་གཞི་དེར་ཆུ་ཀླུང་དེའི་
ཆ་ཤས་གཅིག་ཡི་དྭགས་རྣམས་ལ་སྔོན་ལས་ཀྱི་དབང་གིས་རྣག་ཁྲག་ཏུ་སྐྱེ་བ་་
དང་། ཆུ་ཀླུང་གི་ཆ་ཤས་གཞན་གཅིག་མི་ལ་སྔོན་ལས་ཀྱི་དབང་གིས་རྣག་
ཁྲག་ཏུ་མི་སྣང་བའི་བཏུང་བ་དང་། ཁྲུས་ཀྱི་ཆུར་སྐྱེ་བ་ན་དེ་གཉིས་ཀ་ཆུ་ཀླུང་
གཅིག་གི་ཆ་ཤས་རེ་ཡིན་པས། ཡི་དྭགས་ཀྱི་མིག་ཤེས་ཚད་མས་གྲུབ་པའི་དོན་
དང་། མིའི་མིག་ཤེས་ཚད་མས་གྲུབ་པའི་དོན་གཉིས་ཀྱང་དངོས་པོ་སོ་སོ་བ་
ཡིན་པས་དེ་གཉིས་གཅིག་གིས་གྲུབ་པའི་དོན་དེ་ཉིད། ཅིག་ཤོས་ཀྱིས་དེའི་
ཟློག་ཕྱོགས་སུ་གྲུབ་པ་ག་ལ་ཡིན། ཞེས་གསུངས། དེའི་དོན་ནི། གོང་གི་དོགས་
པ་དེའི་སྐྱོན་མེད་དེ། མི་ཡུལ་གྱི་ཆུ་ཀླུང་གཅིག་ལ་ལས་སྟོབས་ལྡན་བསགས་
པའི་ལྷ་མི་ཡི་དྭགས་གསུམ་གྱིས་ཅིག་ཅར་ལྟས་པའི་ཚེ། ཆུ་ཀླུང་དེའི་ཆ་ཤས་
གཅིག་གིས་ཉེར་ལེན་དང༌། ལྷའི་དགེ་བའི་ལས་ཀྱིས་ལྷན་ཅིག་བྱེད་རྐྱེན་
བྱས་པ་ལ་བརྟེན་ནས་ཆུ་ཀླུང་དེའི་ཆ་ཤས་( ༡༥ ༧བ）གཅིག་ལྷ་ལ་བདུད་རྩིར་་་
སྐྱེ། མི་ལ་ནི་ཆུ་དྭངས་ཤིང་བསིལ་བར་སྣང་ལ། ཆུ་ཀླུང་གི་ཆ་ཤས་གཞན་
གཅིག་གི་ཉེར་ལེན་དང་། ཡི་དྭགས་ཀྱི་ལས་ཀྱི་ལྷན་ཅིག་བྱེད་རྐྱེན་བྱས་པ་ལ་
བརྟེན་ནས་ཆུ་ཀླུང་དེའི་ཆ་ཤས་གཅིག་ཡི་དྭགས་ལ་རྣག་ཁྲག་ཏུ་སྐྱེ་བས། ཆུ་
，349 .



པཎ་ཆེན་བདེ་ལེགས་ཉི་མས་མཛད།
ཀླུང་དེའི་སྟེང་གི་བདུད་རྩི་དང་ཆུ་དང་རྣག་ཁྲག་གི་ཆ་གསུམ་ག་ཡང་ཆུ་ཀླུང་
གཅིག་པུ་དེའི་ཆ་ཤས་ཡིན་ཀྱང་། ལྷ་ལ་བདུད་རྩི་སྣང་བ་དེ་ཡི་དྭགས་ལ་
རྣག་ཁྲག་ཏུ་སྣང་བ་མ་ཡིན་པས། ཆུ་ཀླུང་བདུད་རྩིར་སྣང་བའི་ལྷའི་ཤེས་་པ་
དང་། དེ་ཆུ་དྭངས་ཤིང་བསིལ་བར་སྣང་བའི་མིའི་ཤེས་པ་དང་། ཆུ་ཀླུང་རྣག་
ཁྲག་ཏུ་སྣང་བའི་ཡི་དྭགས་ཀྱི་ཤེས་པ་གསུམ་ག་ཚད་མར་འདོད་ཀྱང་། ལྷ་ལ་
ཆུ་ཀླུང་གི་ཆ་ཤས་གཅིག་བདུད་རྩིར་སྣང་བའི་ཚད་མས་མི་ལ་ཆུ་དང༌། ཡི་
དྭགས་ལ་རྣག་ཁྲག་ཏུ་སྣང་བའི་དོན་འགོག་པ་མ་ཡིན་པའི་ཕྱིར་ཏེ། དང༌ར་
ན་ལྕགས་གོང་དམར་འབར་བ་ལ་མི་ཚིག་པའི་རིག་སྔགས་དང་ལྡན་པ་དང་།
དེ་དང་མི་ལྡན་པ་གཉིས་ཀྱིས་ལག་པ་གཅིག་ཆར་དུ་རེག་པ་ན་ལྕགས་གོང་་་་
དེའི་རེག་བྱའི་ཆ་ཤས་གཅིག་གིས་ཉེར་ལེན་དང༌། རིག་སྔགས་བཟླས་པའི་
ཆས་ལག་པ་ཁྲུས་པ་ལ་སོགས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་
ལྕགས་གོང་དེའི་རེག་བྱའི་ཆ་ཤས་ཕྱི་མ་རིག་སྔགས་དང་ལྡན་པ་ལ་གྲང་རེག་་
ཏུ་སྐྱེ་ལ་རིག་སྔགས་དང་མི་ལྡན་པ་ལ་ལྕགས་གོང་གི་རེག་བྱ་ཤིན་ཏུ་ཚ་བའི་་་
རྣམ་པ་ཅན་དུ་སྐྱེ་ཞིང་། དེ་ལྟ་བུའི་གྲང་རེག་དང་ཚ་རེག་དེ་གཉིས་ཀ་ཡང་
ལྕགས་གོང་གཅིག་པུ་དེའི་རེག་བྱ་ཡིན་ལ་རིག་སྔགས་དང་ལྡན་པས་མྱོང་་་་་་
བའི་གྲང་རེག་དེ་རིག་སྔགས་དང་མི་ལྡན་པས་ཚ་རེག་ཏུ་མྱོང་བ་མ་ཡིན་པས་
རིག་སྔགས་དང་ལྡན་པས་ལྕགས་གོང་གི་རེག་བྱ་གྲང་བར་མྱོང་བའི་ཤེས་པ་་་
དང་། རིག་སྔགས་དང་མི་ལྡན་པས་ལྕགས་གོང་གི་རེག་བྱ་ཚ་བར་མྱོང་བའི་
ཤེས་པ་གཉིས་ཀ་ཚད་མར་འདོད་ཀྱང་། སྔ་མའི་ཚད་མས་གྲུབ་པ་ཕྱི་མའི་
ཚད་མས་འགོག་པ་མ་ཡིན་པ་བཞིན་ནོ། །དེས་མཚོན་ནས། བཤེས་སྤྲིང་ལས།
ཡི་དྭགས་རྣམས་ལ་སོས་ཀའི་དུས་སུ་ནི། །ཟླ་བའང་ཚ་ལ་དགུན་ནི་ཉི་མའང་
གྲང༌། །ལྗོན་ཤིང་འབྲས་བུ་མེད་འགྱུར་དེ་དག་གི །བལྟས་པ་ཙམ་གྱིས་ཀླུང་
ཡང་སྐམ་པར་འགྱུར། །ཞེས་གསུངས་པའི་དོན་ཡང་། གོང་བཞིན་དུ་ཤེས་པར་
·350 -



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བྱའོ། །དེ་དག་གི་རྒྱུ་མཚན་ཡང་། ( ༡༥ ༨ ན） མདོ་ལས། སེམས་ཅན་རྣམས་ཀྱི་
ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ། སྔགས་དང་སྨན་གྱི་ནུས་པ་
བསམ་གྱིས་མི་ཁྱབ། རྣལ་འབྱོར་པའི་ཏིང་ངེ་འཛིན་གྱི་མཐུ་བསམ་གྱིས་མི་
ཁྱབ། དེ་བཞིན་གཤེགས་པའི་སྤྲུལ་པ་བསམ་མི་ཁྱབ། བཞི་པོ་དེ་ཡང་རིམ་པ་
བཞིན་དུ། དང་པོ་ནི། ཡི་དྭགས་འགའ་ཞིག་གི་ཆུ་ཀླུང་གང་གའི་འགྲམ་དུ་
ཕྱིན་པ་ན། ཆུ་མི་སྣང་བར་ཆུ་སྐམ་པ་ལྟ་བུར་འོག་གཞིའི་གྲམ་པ་སྣང་བ་དང་།
གཉིས་པ་ནི། རིག་སྔགས་ཀྱི་ནུས་པས་ལྕགས་གོང་དམར་འབར་བ་ལ་རེག་པ་
ཙམ་གྱིས་ལྕགས་དེའི་སྟེང་དུ་གྲང་རེག་གསར་དུ་སྐྱེ་བ་དང༌། སྨན་ཁ་ཅིག་
ལུས་ལ་བཅངས་པ་དང་རེག་པ་ཙམ་གྱིས་ནམ་མཁའ་ལ་འགྲོ་ནུས་པ་ལྟ་བུ་་་་
དང༌། གསུམ་པ་ནི། རྣལ་འབྱོར་བའི་ཏིང་ངེ་འཛིན་གྱི་ནུས་པས་སྐད་ཅིག་གི་
མདུན་གྱི་ནམ་མཁར་ཀུན་ཏུ་བཟང་པོའི་མཆོད་སྤྲིན་ལྟ་བུ་སྤྲུལ་ནས་དངོས་་་་
གནས་ལ་ཡུལ་ཁྱད་པར་ཅན་ལ་མཆོད་པ་ལྟ་བུ་དང་། བཞི་པ་ནི། མཆོག་
གི་སྤྲུལ་སྐུའི་ཐུགས་རྗེ་ལ་བརྟེན་ནས་དྲུང་དུ་འོངས་པའི་བསྒྲུབ་བྱ་ཁྱིམ་པའི་་་
རྟགས་ཆ་ལུགས་ཅན་གཅིག་ལ། དགེ་སློང་ཚུར་ཤོག་ཚངས་པར་མཚུངས་པར་
སྤྱོད་ཅིག་ཅེས་བཀའ་སྩལ་པ་ཙམ་གྱི་མཐུས། དགེ་སློང་གི་རྟགས་ཆ་ལུགས་
དང་ལྡན་པའི་དགེ་སློང་དུ་དེ་མ་ཐག་ཏུ་གྱུར་པ་ལྟ་བུའོ། །གསུམ་པ་ནི། ཆུ་
ཀླུང་རྣག་ཁྲག་ཏུ་སྣང་བའི་མིག་ཤེས་ལ། ཆུ་ཀླུང་རྣག་ཁྲག་ཏུ་སྣང་བ་ཚད་
མས་གྲུབ་པ། ཤེས་བྱ་ཡིན་ཅིང་། དབང་ཤེས་ཀྱི་ཡུལ་གྱི་གཙོ་བོ་ཡིན་པས་
གཟུགས་སུ་བྱེད་དགོས་ལ། མིག་ཤེས་ཀྱི་གཟུང་བྱ་ཡིན་པས་གཟུགས་ཀྱི་སྐྱེ་
མཆེད་ཡིན་ཅིང་། སྤྱིར་གཟུགས་ལ་དོན་ལྔ་དང་། ཆོས་ཀྱི་སྐྱེ་མཆེད་ཀྱི་
གཟུགས་དང་དྲུག་ཏུ་ཡོད་དོ། ཆོས་ཀྱི་སྐྱེ་མཆེད་ཀྱི་གཟུགས་ནི། མངོན་པ་ཀུན་
བཏུས་ལས། ཆོས་ཀྱི་སྐྱེ་མཆེད་ཀྱི་གཟུགས་གང་ཞེ་ན། དེ་ནི་རྣམ་པ་ལྔའོ་འདི་
ལྟ་སྟེ། བསྡུས་པ་ལས་གྱུར་པ་དང་། མངོན་པར་སྐབས་ཡོད་པ་དང་། ཡང་
• 351 •



པཎ་ཆེན་བདེ་ལེགས་ཉི་མས་མཛད།
དག་པར་བླངས་པ་ལས་གྱུར་པ་དང་། ཀུན་བརྟགས་པ་དང་། དབང་འབྱོར་
བའོ། །ཞེས་གསུངས་པ་ལྟར་ལྔར་ཡོད་པའི་མཚན་གཞི་ནི། ཡིད་ཤེས་རྟོག་མེད་
ཀྱི་ཤེས་པ་ལ་རྡུལ་ཕྲ་རགས་སྣང་བའི་སྣང་བ་དེ་བསྡུས་པའི་ཆོས་ཀྱི་སྐྱེ་མཆེད་
ཀྱི་གཟུགས་དང༌། དེ་( ༡ ༥ ༨ བ) ལ་བར་གྱི་སྣང་བ་སྐྱ་སེང་བ་སྣང་བའི་སྣང་བ་
མངོན་པར་སྐབས་ཡོད་ཀྱི་སྐྱེ་མཆེད་ཀྱི་གཟུགས་དང་། སོ་སོ་ཐར་པའི་སྡོམ་
པའི་གཟུགས་དང་སྡོམ་མིན་གྱི་གཟུགས་ནི་ཡང་དག་པར་བླངས་པའི་ཆོས་ཀྱི་
སྐྱེ་མཆེད་ཀྱི་གཟུགས་དང་། མི་སྡུག་པ་བསྒོམ་པའི་ཏིང་ངེ་འཛིན་ལ་ཀེང་
རུས་གསལ་བར་སྣང་བའི་སྣང་བ་དེ། ཀུན་བརྟགས་པའི་ཆོས་ཀྱི་སྐྱེ་མཆེད་
ཀྱི་གཟུགས་དང་། ཟད་པར་གྱི་ཏིང་ངེ་འཛིན་ལ་མེ་སོགས་སུ་སྣང་བའི་སྣང་
བ་དབང་འབྱོར་བའི་ཆོས་ཀྱི་སྐྱེ་མཆེད་ཀྱི་གཟུགས་ཀྱི་མཚན་གཞི་ཡིན་ནོ། །
སེམས་ཙམ་པས་ཆོས་ཀྱི་སྐྱེ་མཆེད་ཀྱི་གཟུགས་ཀྱི་རྣམ་གཞག་དེ་དག་ཁས་་་་་་་
ལེན་པའི་དབུ་མ་པའི་ལུགས་མ་ཡིན་ནོ་སྙམ་ན། དེ་ནི་མི་འཐད་དེ། རྣམ་
གཞག་དེ་དག་མདོ་ལས་གསུངས་ཤིང༌། དབུ་མ་པས་རང་ལུགས་སུ་ཡང་ཁས་
ལེན་པའི་ཕྱིར་ཏེ། ཊཱིཀ་ཆེན་ལས། མིག་ཤེས་ལ་སྐྲ་ཤད་དུ་སྣང་བ་ནི་གཟུགས་
བརྙན་བཞིན་དུ་གཟུགས་ཀྱི་སྐྱེ་མཆེད་དོ། །ཡི་དྭགས་ལ་ཆུ་ཀླུང་རྣག་ཁྲག་ཏུ་
སྣང་བ་ནི་དེའི་མིག་ཤེས་ལ་སྣང་བ་ཡིན་པས། གཟུགས་ཀྱི་སྐྱེ་མཆེད་དུ་བཞག་
དགོས་སོ། །ཞེས་གསུངས་པའི་ཕྱིར། དེའི་རྒྱུ་མཚན་ཡང་། དགེ་མི་དགེའི་ལས་
དང་གཟུགས་བརྙན་གྱི་གཞི་མཐུན་རྩ་ཤེར་ལས་གསུངས་ལ། ལས་སུ་གྱུར་
པའི་གཟུགས་ནི་ཆོས་ཀྱི་སྐྱེ་མཆེད་པའི་གཟུགས་སུ་འཇོག་དགོས་པའི་ཕྱིར།
དང་པོ་གྲུབ་སྟེ། རྩ་ཤེ་ལས། སྲིད་པ་དེ་སྤང་ཕུང་པོ་ལྔ། །ཞེས་སྲིད་པ་དང་
གཟུགས་ཕུང་གི་གཞི་མཐུན་གསུངས་པའི་ཕྱིར། འདི་དག་གི་སྐབས་སུ་དོགས་
པ་དཔྱད་པ་ལ། གོ་རམ་པ་ན་རེ། བཅོམ་ལྡན་རིགས་རལ་གྱིས་རྨི་ལམ་ན་
དབང་ཤེས་ཡོད་པ་སློབ་དཔོན་འདིའི་ལུགས་སུ་བྱས་ནས་དགག་པ་བརྗོད་པ་
• 352 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བློ་གྲོས་རྩིང་བས་བདེན་མོད། རྨི་ལམ་གྱི་དབང་ཤེས་ཀྱི་ཆོས་གསུམ་ནི་ལོག་
པའི་ཀུན་རྫོབ་ཡིན་པས་དེ་འཇིག་རྟེན་གྱི་ཐ་སྙད་དུ་མེད་པའི་ཕྱིར་རོ། །དེ་
ལས་ཀྱང་ཁྱོད་བློ་གྲོས་འཇུག་པ་རྩིང་སྟེ། སློབ་དཔོན་འདིས། དེ་བློ་ལ་ལྟོས་
གཉིས་ཀར་བདེན་པ་སྟེ། །དོན་གསལ་མཐོང་ལ་གཉིས་ཀའང་རྫུན་པ་ཡིན། །
ཞེས་པ་དེ། དེ་བློ་ལ་ལྟོས་བཅོ་བརྒྱད་བདེན་པ་སྟེ། །དོན་གསལ་མཐོང་ལ་བཅོ་
བརྒྱད་རྫུན་པ་ཡིན། །ཞེས་པ་སྦྱར་མ་ཤེས་འདུག་པའི་ཕྱིར་རོ། །ཞེས་བྲིས་
འདུག་པ་ནི་ཤིན་( ༡༥༩ ན） ཏུ་མི་རིགས། ལོག་པའི་ཀུན་རྫོབ་མེད་ན། འཁྲུལ་པ་
ཐམས་ཅད་མེད་དགོས། དེ་མེད་ན་ལས་དང་ཉོན་མོངས་པ་མེད་དགོས། དེ་
མེད་ན་ལས་འབྲས་མེད་དགོས་པའི་ཕྱིར། ལས་འབྲས་མེད་པར་འདོད་པས་
རྒྱང་འཕན་གྱི་ལྟ་གྲུབ་བཟུང་ནས། སྐྱེས་བུ་དམ་པ་རྣམས་ལ་སྐུར་པ་འདེབས་
པའི་ཁ་རྩལ་གང་ཆེ་ཆེ་ཡ་མཚན་དུ་མ་མཛད་མཛོད། གཞན་ཡང་། དེ་བློ་ལ་
ལྟོས་བཅོ་བརྒྱད་བདེན་པ་སྟེ། །དོན་གསལ་མཐོང་ལ་བཅོ་བརྒྱད་རྫུན་པ་ཡིན།།
ཞེས་སྦྱོར་མ་ཤེས་པའི་ཕྱིར། ཞེས་ཟེར་བ་ནི། ཁྱོད་རང་ལ་ཁས་བླངས་ནང་
འགལ་ཡོད་དེ། གོང་དུ་ཁམས་བཅོ་བརྒྱད་ཐ་སྙད་དུ་ཡོད་པར་ཁས་བླངས་པ་
དང༌། འདིར་ཐ་སྙད་པའི་ཚད་མའི་ངོར་ཁམས་བཅོ་བརྒྱད་མེད་པར་ཁས་
བླངས་པའི་ཕྱིར། ཡང་མ་རིག་པའི་གཉིད་མ་སད་པ་ལ་སྣང་བའི་ཡུལ་ཤེས་
ཐམས་ཅད་མ་རིག་པའི་གཉིད་སད་པའི་ཚེ་མེད་པར་སྒྲུབ་པ་སོགས་དབུ་མ་་་
པའི་ལུགས་ཀྱི་ཡུལ་སྣང་དང་ཡུལ་ཅན་བདེན་མེད་དུ་སྒྲུབ་པ་ཐམས་ཅད་ཀྱི་་་
སྐབས་སུ་ཉེ་བར་མཁོའོ་ཞེས་བྲིས་འདུག་པ། འོ་ན། སངས་རྒྱས་འཕགས་པ་
ལ་ཤེས་བྱ་ཐམས་ཅད་མི་སྣང་བར་ཐལ། དམ་བཅའ་དེའི་ཕྱིར། འདོད་ན།
སངས་རྒྱས་འཕགས་པ་ཐམས་ཅད་མཁྱེན་པ་མ་ཡིན་པར་ཐལ་ལོ། །རབ་རིབ་
ཞེས་སོགས་ཀྱི་སྐབས་སུ་གོ་རམ་པས། རང་ལུགས་བཤད་པ། གཞན་ལུགས་
དགག་པ། གནད་ཀྱི་དོན་བསྟན་པ་དང་གསུམ་གྱིས་དཔྱད་བྱས་ནས། དང་
• 353.



པཎ་ཆེན་བདེ་ལེགས་ཉི་མས་མཛད།
པོའི་སྐབས་སུ། ལུགས་འདི་ལ་དབང་ཤེས་ཀྱི་ཡུལ་དུ་ཐུན་མོང་བ་མེད་པའི་
ཕྱིར་རོ། །དེས་ན་གཞི་གཅིག་ཉིད་དུ་བག་ཆགས་མཐུན་པར་སད་པས་དངོས་
པོ་རྩིག་པ་ལྟ་བུར་སྣང་བ་དང༌། བག་ཆགས་མི་མཐུན་པར་སད་པས་དངོས་
པོ་ཐ་དད་པ་ལྟ་བུར་སྣང་བ་གཉིས་ལས། དང་པོ་ནི། སྐྱེས་བུ་དུ་མས་མར་མེ་
གཅིག་མཐོང་ཞེས་པའི་ཐ་སྙད་བྱེད་པ་ལྟ་བུ་སྟེ། གཞི་གཅིག་གིས་མཐོང་བའི་
མར་མེ་དེ་ཉིད་གཞན་གྱིས་མཐོང་བ་མིན་གྱི། བག་ཆགས་མཐུན་པར་སད་པ་
ཙམ་མོ། །ཞེས་བྲིས་འདུག་པ། ཡི་དྭགས་དུད་འགྲོ་ཞེས་སོགས་ཀྱི་ཐེག་བསྡུས་
རྩ་འགྲེལ་གྱི་ལུང་གི་དོན་འཆད་པ་ན། སེམས་ཙམ་པས་དངོས་པོ་ཐུན་མོང་བ་
གཅིག་ལས་ཀྱི་དབང་གིས་སོ་སོར་མཐོང་( ༡༥༩ བ)བར་འདོད་པ་མ་ཡིན་གྱི་་་་
ཞེས་པའི་ཤེས་བྱེད་དུ་བྲིས་མ་ཐག་པ་དེ་བཀོད་འདུག་པ། ལྷ་མི་ཡི་དྭགས་
གསུམ་གྱི་དབང་ཤེས་ལ་ཡུལ་ཐུན་མོང་བ་ཡོད་པར་ཐལ། དེ་གསུམ་གྱི་མིག་
ཤེས་ལ་ཡུལ་ཐུན་མོང་བ་ཡོད་པའི་ཕྱིར་ཏེ། དེ་གསུམ་གའི་མིག་ཤེས་ཀྱིས་
གཟུགས་མཐོང་བའི་ཕྱིར། གཞན་ཡང་། སྐྱེས་བུ་རྒྱུད་ཐ་དད་པ་གསུམ་གྱིས་
མར་མེ་གཅིག་ལ་དུས་གཅིག་ཏུ་ལྟས་པའི་ཚེ། མར་མེ་དེ་སྐྱེས་བུ་དེ་གསུམ་
གའི་མིག་ཤེས་ཀྱི་ཐུན་མོང་བའི་ཡུལ་ཡིན་ཏེ། སྐྱེས་བུ་དེ་གསུམ་གའི་མིག་ཤེས་
ཀྱིས་མར་མེ་མཐོང་བའི་ཕྱིར་ཏེ། མིག་ཤེས་དང་ལྡན་པའི་སྐྱེས་བུ་གཅིག་གིས་
མར་མེ་ལ་བལྟས་པའི་ཚེ་མར་མེ་མཐོང་བའི་ཕྱིར་ཏེ། མར་མེ་མཐོང་མཁན་གྱི་
སྐྱེས་བུ་ཡོད་པའི་ཕྱིར། གཞན་ལུགས་དགག་པའི་སྐབས་སུ་མིག་ཤེས་ལ་སྐུ་
ཤད་དུ་སྣང་བ་གཟུགས་ཀྱི་སྐྱེ་མཆེད་ཡིན་ན། དེ་ཆོས་ཅན། ཐ་སྙད་དུ་ཡོད་
པར་ཐལ། གཟུགས་ཀྱི་སྐྱེ་མཆེད་ཡིན་པའི་ཕྱིར། འདོད་ན། རབ་རིབ་ཅན་གྱི་
དབང་ཤེས་དེ་ཐ་སྙད་ལ་མ་འཁྲུལ་བར་འགྱུར་རོ། །ཞེས་བྲིས་འདུག་པ། མིག་
ཤེས་ལ་སྐྲ་ཤད་དུ་སྣང་བ་ཐ་སྙད་དུ་ཡོད་པར་ཐལ། དབང་ཤེས་འཁྲུལ་པ་ཇི་
སྙད་དུ་ཡོད་པའི་ཕྱིར། འཁྲུལ་ཤེས་ཐ་སྙད་དུ་ཡོད་པའི་ཕྱིར། སོ་སོ་སྐྱེ་བོའི་
，354



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཤེས་པ་ཐ་སྙད་དུ་ཡོད་པའི་ཕྱིར། རྟགས་སླ། ཡང་མཁར་གཞོང་ལས་སོགས་
པའི་གཞི་དེར་དབང་པོ་སྐྱོན་མེད་ཀྱིས་མིག་བལྟས་པའི་ཚེ་ཡང་སྐྲ་ཤད་སྣང་་་་
བར་འགྱུར་ཏེ། གཞི་དེར་སྐྲ་ཤད་གཟུགས་ཀྱི་སྐྱེ་མཆེད་ཡིན་པའི་ཕྱིར། མ་ཁྱབ་
ན། ཁྱོད་ཀྱི་དབང་བློའི་ཡུལ་རྣམས་ཇི་ལྟ་བར། །ཞེས་སོགས་ཀྱི་ཁྱབ་པ་གང་
གིས་སྒྲུབ། གཞི་གཅིག་ལ་ཐོགས་བཅས་ཀྱི་དངོས་པོ་རྫས་ཐ་དད་པ་གཉིས་
དུས་མཉམ་དུ་གནས་པར་ཐལ། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་དེ་
ཆུ་ཀླུང་ལས་རྫས་ཐ་དད་པའི་གཟུགས་ཀྱི་སྐྱེ་མཆེད་ཡིན་པའི་ཕྱིར། དཔེ་ཡང་
མི་འཐད་དེ། ལྕགས་གོང་མེས་སྲེག་པའི་དམར་འབར་བ་ལ་རིག་སྔགས་དང་
ལྡན་པ་གཅིག་གིས་ལག་པ་རེག་པའི་ཚེ་རེག་བྱ་གཅིག་པུ་དེས་རང་གི་ལག་པ་
མི་སྲེག་པར་བྱེད་ནུས་པ་ཡིན་གྱི། སྲེག་པའི་རེག་བྱ་དེ་ལས་དོན་གཞན་དུ་
གྱུར་པའི་མི་སྲེག་པའི་རེག་བྱ་གཅིག་གསར་དུ་སྐྱེ་བ་ནི་མ་ཡིན་ཏེ། གལ་ཏེ་
ཡིན་ན། རིག་སྔགས་ཀྱིས་སྐྱེས་བུ་གཞན་( ༡༦༠ ན)འཆི་བར་བྱེད་པ་ན་སྐྱེས་བུ་
དེ་ཉིད་ཀྱི་སྲོག་འགག་པ་མ་ཡིན་པའི་ཕྱིར། སྲོག་འགག་པའི་སྐྱེས་བུ་གཅིག་
གསར་དུ་སྐྱེ་བར་ཐལ་བའི་ཕྱིར་ཏེ། རིག་སྔགས་ཀྱི་བྱེད་པའི་རྐྱེན་འདྲ་བའི་
ཕྱིར། དོན་ཡང་མི་འཐད་དེ། ཐོག་མར་ཡུལ་ཅན་གྱི་ཚད་མ་བཀག་ན་མཁར་
གཞོང་གཅིག་ཏུ་རབ་རིབ་ཡོད་མེད་ཀྱི་སྐྱེས་བུ་གཉིས་ཀྱིས་ལྟས་པའི་ཚེ་དེ་་་་་
གཉིས་ཀྱི་མིག་ཤེས་ལ་ཚད་མ་ཡིན་མིན་གྱི་ཁྱད་པར་མེད་པར་ཐལ། ཆུ་འབབ་
པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་ཚེ་མིའི་མིག་ཤེས་དང༌། ཡི་
དྭགས་ཀྱི་མིག་ཤེས་གཉིས་ཚད་མ་ཡིན་མིན་གྱི་ཁྱད་པར་མེད་པའི་ཕྱིར། ཁྱབ་
པ་ནི། སློབ་དཔོན་གྱིས་རྩ་འགྲེལ་གཉིས་ཆར་དུ་དེ་གཉིས་མཚུངས་པར་་་་་
གསུངས་པས་མི་འདོད་བཞིན་དུ་ཁས་བླངས་པར་བྱའོ། །ཡུལ་གྱི་ངོས་ནས་ཆུ་
འབབ་པའི་ཀླུང་ལ་དམྱལ་བ་པ་ལ་མེའི་ཕུང་པོ་སྣང་བའི་མེ་དེ་ཆོས་ཅན། ཆུ་
ཀླུང་གི་ཆ་ཤས་མ་ཡིན་པར་ཐལ། མེ་ཡིན་པའི་ཕྱིར། ཡང་དེ་ཉིད་ལ་ནམ་
： 355 •



པཎ་ཆེན་བདེ་ལེགས་ཉི་མས་མཛད།
མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་པའི་ལྷ་རྣམས་ཀྱིས་ནམ་་་་
མཁའ་མཐོང་བའི་ནམ་མཁའ་ཆོས་ཅན། ཆུ་ཀླུང་གི་ཆ་ཤས་མ་ཡིན་པར་ཐལ།
ནམ་མཁའ་ཡིན་པའི་ཕྱིར། དུང་དཀར་སེར་པོར་སྣང་བའི་སེར་པོ་ཆོས་ཅན།
དུང་དཀར་གྱི་ཁ་དོག་མ་ཡིན་པར་ཐལ། སེར་པོ་ཡིན་པའི་ཕྱིར། མུ་སྟེགས་
ཀྱི་སྟོན་པ་རྫོགས་བྱེད་ཀྱི་མིག་ཤེས་ལ་སངས་རྒྱས་ཀྱི་གཟུགས་སྐུ་མི་མཛེས་་་་་
པར་སྣང་བའི་གཟུགས་དེ་ཆོས་ཅན། སངས་རྒྱས་ཀྱི་གཟུགས་སྐུ་མ་ཡིན་པར་
ཐལ། མུ་སྟེགས་ཀྱི་སྟོན་པ་རྫོགས་བྱེད་ཀྱི་ལས་ངན་ལས་གསར་དུ་སྐྱེས་པའི་
གཟུགས་ཡིན་པའི་ཕྱིར། ཐལ་འགྱུར་བཞི་པ་འདིའི་ཁྱབ་པ་ཁོ་བོ་ཅག་གི་ཡིན་
ཞིང༌། རྟགས་གསལ་དྲུང་ཙོང་པའི་ཡིན་ལགས་སོ། །གཞན་ཡང་། འཇིམ་
དུམ་སོགས་ལ་སྒྱུ་མའི་རྟ་གླང་དུ་སྣང་བའི་རྟ་གླང་དེ་སྒྱུ་མའི་སྔགས་སྨན་གྱི་་་
རྐྱེན་ལས་རྟ་གླང་མཚན་ཉིད་པ་སྐྱེས་པར་ཐལ། ཆུ་འབབ་པའི་ཀླུང་ཡི་དྭགས་
ལ་རྣག་ཁྲག་ཏུ་སྣང་བའི་ཚེ་ཡི་དྭགས་ཀྱི་ལས་ལས་རྣག་ཁྲག་མཚན་ཉིད་པ་་་་
གསར་དུ་སྐྱེས་པའི་ཕྱིར། བུམ་གཟུགས་གཅིག་ལ་ཐག་ཉེ་རིང་གཉིས་ནས་
ལྟས་པའི་ཚེ་གསལ་བའི་ལས་གཟུགས་དང་། མི་གསལ་བའི་ལས་གཟུགས་་
（ ༡༦༠ བ)གཉིས་གསར་དུ་སྐྱེས་པར་ཐལ། ཆུ་འབབ་པའི་ཀླུང་ལ་རིགས་དྲུག་
གིས་བལྟས་པའི་ཚེ་ལས་གཟུགས་དྲུག་གསར་དུ་སྐྱེས་པའི་ཕྱིར། ཐལ་འགྱུར་
འདི་གཉིས་ཀྱི་ཁྱབ་པ་ནི་བདེན་བདེན་འདྲ་བ་ལ་ཨཱ། འདོད་ན་ནི། ཆོས་སྒྲོག་་
གིས་བཀག་པ་ལ་ཨཱ། རྟགས་ནི་དྲུང་ཙོང་བས་ཞལ་གྱིས་བཞེས་པ་ལ་ཨཱ། ཨེ་ཁེ་
ལོ་མོ་ཨ་ལེ་མོ། ཤེས་བྱ་ཁྲའོ་ལེབ་གཅིག་ཏུ་སོང་བའི་སྐྱོན་ནི། འབྱུང་བ་བཞི་པོ་
རེག་བྱ་ཡིན་པར་འགྱུར་བའི་འབྱུང་བ་བཞི་ཆར་གྱི་རེག་བྱ་ཡོད་པ་དང་། ཁ་
དོག་ལྔ་པོ་རེ་རེའི་ཁ་དོག་ཡིན་པར་འགྱུར་བའི་ཁ་དོག་ལྔ་ཆར་ཡོད་པ་དང་།
ཐོ་ཡོར་གྱི་ཆ་ཤས་སུ་གྱུར་པའི་མི་གསར་སྐྱེས་ཡོད་པ་དང་། ཐག་པའི་ཆ་ཤས་
སུ་གྱུར་པའི་སྦྲུལ་གསར་སྐྱེས་ཡོད་པ་དང་། ཚ་རེག་གི་ཆ་ཤས་སུ་གྱུར་པའི་
• 356 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གྲང་རེག་ཡོད་པ་དང་། གྲང་རེག་གི་ཆ་ཤས་སུ་གྱུར་པའི་ཚ་རེག་ཡོད་པ་
སོགས་ཆོས་ཅན་ཇི་སྙེད་པའི་རྣམ་དབྱེ་བྱེད་ཚེ། ཤེས་བྱ་ཐམས་ཅད་ཕན་ཚུན་
འདྲེས་ནས་ཁྲའོ་ལེབ་གཅིག་ཏུ་སོང་འདུག་པ་འདི། ཆོས་ཐམས་ཅད་ཆོས་ཀྱི་
དབྱིངས་སུ་རོ་གཅིག་པའི་སྐབས་སུ་བྱུང་ན་དགའ་བ་ལ་ཨཱ། དྲུང་བློ་བ། རྗེས་
འཇུག་ལ་དབུ་མའམ་གཅིག་བཤད་ཟེར་ནས་དངོས་འཛིན་གསར་པ་འདི་་་་་
འདྲ་སྙད་པ་མ་མཛད་ཨ། ཞེས་བྲིས་འདུག་པ། དེ་རྣམས་ལ་རིམ་པ་བཞིན་དུ་
ལན་བཏབ་ན། ཐལ་འགྱུར་དང་པོའི་རྟགས་ངེད་ཀྱིས་ཁས་བླངས་པ་མེད་
ཅིང་། ཁྱོད་རང་གིས་ཀྱང་མ་གྲུབ་སྟེ། གྲུབ་ན། མཁར་གཞོང་ལས་སོགས་པའི་
གཞི་དེར་དབང་པོ་སྐྱོན་མེད་ཀྱིས་མིག་བལྟས་པའི་ཚེ་སྐྲ་ཤད་སྣང་བར་ཐལ།
གཞི་དེར་སྐྲ་ཤད་གཟུགས་ཀྱི་སྐྱེ་མཆེད་ཡིན་པའི་ཕྱིར། འཁོར་གསུམ། ཐལ་
འགྱུར་གཉིས་པའི་གསལ་བ་ཚད་གསལ་དུ་བྱས་པ་ཡང་མ་ཡིན་ཏེ། གཞི་
ཁང་པ་གཞི་གཅིག་གི་ནང་ན་ཀ་བ་བུམ་པ་སྣམ་བུ་སོགས་ཀྱི་ཐོགས་བཅས་ཀྱི་
དངོས་པོ་རྫས་ཐ་དད་པ་དུ་མ་དུས་མཉམ་དུ་ཡོད་པ་མངོན་སུམ་གྱིས་གྲུབ་་་་
པའི་ཕྱིར། མ་གྲུབ་ན། ཁྱོད་མངོན་སུམ་ལ་སྨྱོན་པར་འདུག་པས། དཔལ་ལྡན་
ཟླ་བས། ཁོ་བོ་ཅག་ནི་སྨྱོན་པ་དང་ལྷན་ཅིག་ཏུ་རྩོད་པར་མི་བྱའོ། །ཞེས་
གསུངས་པ་ལྟར་ཡིན་ནོ། །ཐལ་འགྱུར་གསུམ་པའི་ལན་ནི། མི་ཚིག་པའི་རིག་
སྔགས་དང་ལྡན་པའི་ལུས་ཤེས་ཀྱིས་ལྕགས་གོང་དམར་འབར་བ་ལ་རེག་པའི་
ཚེ་དེའི་སྟེང་དུ་གྲང་རེག་གཅིག་( ༡༦༡ ན) གསར་དུ་སྐྱེས་པར་ཐལ། དེའི་མི་
ཚིག་པའི་རིག་སྔགས་དང་ལྡན་པའི་ལུས་ཤེས་མངོན་སུམ་གྱི་གཞལ་བྱར་གྱུར་
པའི་རེག་བྱ་ཡོད་པ་གང་ཞིག །དེའི་གཞལ་བྱར་གྱུར་པའི་ཚ་རེག་མེད་པའི་
ཕྱིར། དང་པོ་དེར་ཐལ། དེའི་ལུས་ཤེས་མངོན་སུམ་གྱི་ཚད་མ་ཡོད་པའི་ཕྱིར།
ཕྱི་མ་དེར་ཐལ། དེ་ལ་ལྕགས་གོང་དམར་འབར་བའི་རེག་བྱ་ཚ་རེག་ཏུ་མི་
སྣང་བའི་ཕྱིར། རྟགས་ཁས། ཐལ་འགྱུར་བཞི་པ་ལ་འདོད་ལན་ཐེབས་ཏེ།
357 .



པཎ་ཆེན་བདེ་ལེགས་ཉི་མས་མཛད།
རབ་རིབ་དང་ལྡན་པའི་སྐྱེས་བུའི་མིག་ཤེས་ཚད་མ་ཡིན་པའི་ཕྱིར་ཏེ། དེའི་
གཞལ་བྱར་གྱུར་པའི་གཟུགས་ཡོད་པའི་ཕྱིར་ཏེ། དེའི་རྒྱུད་ཀྱི་མིག་ཤེས་ཡིན་
ན་སྐྲ་ཤད་འཛག་པར་སྣང་བའི་མིག་ཤེས་ཡིན་པས་མ་ཁྱབ་པའི་ཕྱིར། རྟགས་
སླ། ཡང་རབ་རིབ་དང་ལྡན་པའི་སྐྱེས་བུའི་སྐྲ་ཤད་འཛག་པར་སྣང་བའི་མི་ག་
ཤེས་ལ་བྱེད་ན་ནི་ཁྱབ་པ་མ་གྲུབ་སྟེ། སློབ་དཔོན་གྱིས་དེ་ཉིད་མཚུངས་པར་
གསུངས་པ་ནི། རང་ལ་སྣང་བ་སྣང་བ་ལྟར་དུ་མ་གྲུབ་པའི་ཤེས་པར་མཚུངས་
པར་གསུངས་ཀྱི། ཚད་མ་ཡིན་མིན་མཚུངས་པར་སློབ་དཔོན་གྱི་གང་དུ་ཡང་
མ་གསུངས་པའི་ཕྱིར། དེའི་འོག་གི་ཐལ་འགྱུར་ནི། དགེ་སྦྱོང་རྩ་ཁྱབ་ཡིན་པས་
ཁྱབ་པ་མ་གྲུབ་སྟེ། ཆུ་ཀླུང་གི་ཆ་ཤས་སུ་གྱུར་པའི་རེག་བྱ་དང་། མེའི་རེག་
བྱའི་གཞི་མཐུན་ཡོད་པའི་ཕྱིར། ཆུ་ཀླུང་མེ་མུར་དུ་སྣང་བའི་ལས་བསགས་
པའི་དམྱལ་བ་པའི་ལུས་ཤེས་ལ་ཆུ་ཀླུང་མེ་མ་མུར་དུ་སྣང་བའི་ཚེ། ཆུ་ཀླུང་
དེའི་སྟེང་དུ་མེ་མ་མུར་གཅིག་དངོས་གནས་ལ་གྲུབ་པའི་ཕྱིར་ཏེ། ཚ་དམྱལ་གྱི་
སྡུག་བསྔལ་དངོས་གནས་ལ་གྲུབ་པའི་ཕྱིར། གཞན་ཡང་། མེའི་རེག་བྱ་དང་
གྲང་བའི་རེག་བྱའི་གཞི་མཐུན་ཡོད་པར་ཐལ། ཉི་མའི་རེག་བྱ་དང་གྲང་བའི་
རེག་བྱ་གཞི་མཐུན་ཡོད་པའི་ཕྱིར། ཟླ་བའི་རེག་བྱ་དང་ཚ་བའི་རེག་བྱའི་གཞི་
མཐུན་ཡོད་པའི་ཕྱིར་ཏེ། དགུན་དུས་སུ་ཉི་མའི་རེག་བྱ་གྲོང་བར་སྣང་ཞིང་།
སོས་ཀའི་དུས་སུ་ཟླ་བའི་རེག་བྱ་ཚ་བར་སྣང་བའི་ལས་བསགས་པའི་ཡི་་་་་་
དྭགས་ཀྱི་ལུས་ཤེས་དང༌། དགུན་དུས་སུ་ཉི་མའི་རེག་བྱ་འཕྲད་པ་ན་དེའི་
ལུས་ཤེས་ལ་སྣང་བའི་ཉི་མའི་རེག་བྱ་དེ་ཉིད་གྲང་རེག་དང་། དེ་དང་སོས་
ཀའི་དུས་སུ་ཟླ་བའི་རེག་བྱ་དང་འཕྲད་པའི་ཚེ། དེ་ལ་སྣང་བའི་ཟླ་བའི་རེག་
བྱ་དེ་( ༡༦༡ བ）ཉིད་ཚ་བའི་རེག་བྱ་ཡིན་པའི་ཕྱིར་ཏེ། ལུས་ཤེས་དེ་ལ་དེ་ལྟར་
དུ་སྣང་བ་ནི་གང་ཞིག །ལུས་ཤེས་དེ་ཚད་མ་ཡིན་པའི་ཕྱིར། དང་པོ་གྲུབ་སྟེ།
བཤེས་སྤྲིང་ལས། ཡི་དྭགས་རྣམས་ལ་སོས་ཀའི་དུས་སུ། །ཞེས་སོགས་གསུངས་
• 358 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་ཕྱིར། དེའི་འོག་མའི་ཐལ་འགྱུར་གྱི་རྟགས་གསལ་གཉིས་ཀ་ངེད་ཀྱིས་
ཁས་བླངས་པ་མེད་དེ། ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་་་་་
ཞུགས་པའི་ལྷ་རྣམས་གཟུགས་ཀྱི་འདུ་ཤེས་བཤིག་པས་ཆུ་ཀླུང་མ་མཐོང་བ་་་་
ལ་ནམ་མཁའ་མཐོང་ཞེས་དགེ་བསྙེན་བཙུན་པའི་འགྲེལ་པར་བཤད་ཀྱི། ཊཱིཀ་
ཆེན་ལས། ཆུ་ཀླུང་གི་ཆ་ཤས་སུ་གྱུར་པའི་ནམ་མཁའ་ཡོད་ཅེས་གང་དུ་ཡང་
མ་བཤད་པའི་ཕྱིར། ཁྱོད་ཀྱིས་རྟགས་གསལ་དྲུང་སོང་བས་ཁས་བླངས་སོ། །
ཞེས་སྨྲས་པ་ནི་ཁྱོད་རང་བློ་གྲོས་རྩིང་ཞིང་གཟུ་བོར་མི་གནས་པར་སྟོན་པར་་
བྱེད་པའོ། །དེའི་འོག་མའི་ཐལ་འགྱུར་གྱི་རྟགས་གསལ་ཡང་ཐལ་འགྱུར་གོང་
མ་དང་མཚུངས་པར་ཁས་ལེན་མེད་པ་ཡིན་ཏེ། དུང་དཀར་སེར་འཛིན་གྱི་
དབང་ཤེས་རྟོག་མེད་ལོག་ཤེས་ཡིན་པས། དེའི་གཞལ་བྱར་གྱུར་པའི་སེར་པོ་
དང་དཀར་པོ་གང་ཡང་ཁས་མི་ལེན་པའི་ཕྱིར་རོ། །དེའི་འོག་མའི་ཐལ་འགྱུར་
གྱི་རྟགས་གསལ་ཡང་ངེད་ཀྱིས་ཁས་མ་བླངས་ཏེ། མུ་སྟེགས་ཀྱི་སྟོན་པ་རྫོགས་
བྱེད་ཀྱི་མིག་ཤེས་ལ་སྟོན་པའི་སྐུ་གཟུགས་མཛེས་མི་མཛེས་གང་དུ་ཡང་མི་་་་་
སྣང་བའི་ཕྱིར་ཏེ། དེ་ལ་སྟོན་པའི་སྐུ་གཟུགས་མི་སྣང་བའི་ཕྱིར་ཏེ། དེ་ལ་སྟོན་
པའི་སྐུ་གཟུགས་སྣང་ན། དེ་ལ་སྟོན་པའི་སྐུ་གཟུགས་མཛེས་པར་སྣང་དགོས་
པ་གང་ཞིག །དེ་ལྟར་མི་སྣང་བའི་ཕྱིར། དང་པོ་གྲུབ་སྟེ། མདོ་ལས། མཐོང་ན་
མི་མཐུན་པ་མེད་པས། ཞེས་གསུངས་པའི་ཕྱིར། དེས་ན་ཁྱོད་ཀྱིས་གོང་དུ་
བཤད་མ་ཐག་པའི་ཐལ་འགྱུར་གསུམ་པོ་དེའི་རྟགས་གསལ་དྲུང་ཙོང་པའི་་་་
ཁས་བླངས་སོ་ཞེས་སྨྲས་པ་ནི། ཁྱེད་ཀུན་སློང་ངན་པས་རྒྱུད་གང་ཞིང་ཧམ་པ་
ཆེ་བར་ཀུན་ལ་གྲགས་མོད་ཀྱང༌། ཁྱེད་རང་གི་ཚིག་དེས་ཀྱང་དེ་ལྟར་དུ་སྟོན་
པར་བྱེད་པ་ཡིན་ནོ། །དེའི་འོག་མའི་ཐལ་འགྱུར་ལ་ཁྱབ་པ་མེད་དེ། དེའི་
རྟགས་གསལ་གཉིས་མི་མཚུངས་པའི་ཕྱིར། མཚུངས་ན། སྒྱུ་མའི་སྔགས་རྫས་
ལ་བརྟེན་ནས་འཇིམ་དུམ་རྟ་གླང་དུ་སྐྱེས་པ་སྲིད་པར་ཐལ། ཡི་དྭགས་ཀྱི་ལས་
:359.



པཎ་ཆེན་བདེ་ལེགས་ཉི་མས་མཛད།
ངན་ལ་བརྟེན་ནས་( ༡༦༢ ན）ཆུ་ཀླུང་རྣག་ཁྲག་ཏུ་སོང་བ་སྲིད་པའི་ཕྱིར་ཏེ་ ཡི་
དྭགས་ཀྱི་ལས་ལ་བརྟེན་ནས་ཟླ་བའི་རེག་བྱ་ཚ་བར་སོང་བ་སྲིད་པའི་ཕྱིར།
རྟགས་གོང་དུ་བསྒྲུབས་ཟིན། དེའི་འོག་མའི་ཐལ་འགྱུར་གྱི་རྟགས་ངེད་ཀྱིས་
ཁས་བླངས་པ་མེད་དེ། ལྷའི་མིག་ཤེས་ཆུ་ཀླུང་དང་འཕྲད་པའི་ཚེ་ཆུ་ཀླུང་གི་
ཆ་ཤས་གཅིག་བདུད་རྩིར་སྐྱེས་པར་ཁས་བླངས་ཀྱང༌། དེ་ལས་གཟུགས་ཡིན་
པར་ཁས་མ་བླངས་པའི་ཕྱིར། དེ་མན་ཆད་ནི་ཀུན་སློང་ངན་པས་ཁྱེད་རང་
ལས་ངན་བསོག་པའི་ཚིག་ཏུ་འདུག་པས་ལན་བྱས་པ་དགོས་པ་མི་འདུག །
འདིར་སྨྲས་པ། བསོད་ནམས་དབང་གིས་བསྟན་པའི་རིགས་ལ་གནས་ །
ཕྲག་དོག་ལོག་ལྟའི་རལ་པས་ལུས་འཁེབས་ཤིང་། །རྟག་ཆད་ང་རོ་སྒྲོག་ང་འི་
སེང་གེ་ཞིག །བདུད་ཀྱི་ཕོ་ཉ་གཟུང་ནས་མཐར་འཛིན་གྱི། །ལྕགས་སྒྲོག་དམ་
པོས་ཡན་ལག་བཅིངས་གྱུར་ནས། །འདོད་ཡོན་ལོག་འཚོའི་སྒྲོམ་དུ་བཅུག་
གྱུར་ཏེ། །ཉོན་མོངས་མི་གཙང་ཁྲོད་ན་གནས་བཞིན་དུ། །དམ་པའི་སྐྱེ་བོ་ཀུན་
ལ་སྡང་བ་ཡི། །མཆེ་བ་གཙིགས་ཤིང་ང་རོ་སྒྲོགས་བྱེད་པ། །དེ་ལ་ཕན་པའི་
གདམས་པ་འདི་སྐད་སྨྲ། །འཇམ་དབྱངས་སྤྲུལ་པ་ཀུན་མཁྱེན་ཙོང་ཁ་པས། །
སྟོན་པ་མཆོག་དང་ཀླུ་སྒྲུབ་ཡབ་སྲས་ཀྱི། །དགོངས་པ་མཐར་ཐུག་དབུ་མའི་
ལམ་བཟང་གིས། །འགྲོ་རྣམས་ཐར་པའི་ལམ་ལ་བཀོད་པ་ལ། །ཕྲག་དོག་ལོག་
ལྟས་སྐུར་བ་མ་འདེབས་པར། །རྩེ་གཅིག་གུས་པས་གསོལ་བ་དྲག་ཏུ་ཐོབ། །
སྡུག་བསྔལ་ཀུན་ལས་གྲོལ་བར་ཐེ་ཚོམ་མེད། །ཅེས་གདམས་པའོ། །
ཁ་ཤ་ཟི། ཅིག་མིའི་ཡུལ་གྱི་བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་
དྭགས་གསུམ་གྱིས་ཐུན་མོང་དུ་བལྟས་པའི་ཚེ། ཡི་དྭགས་ཀྱི་མིག་ཤེས་དེ་མིའི་
ཡུལ་གྱི་བརླན་ཞིང་བཤེར་བ་དེ་ལ་ཆ་ཤས་སུ་ཕྱེ་ནས་འཇུག་པར་ཐལ། དེ་དེ་
ལ་སྒྲུབ་འཇུག་གང་ཞིག །ཡི་དྭགས་ཀྱི་དེས་མིའི་ཡུལ་གྱི་བརླན་ཞིང་གཤེར་བ་
དང༌། ཡུལ་དུས་རང་བཞིན་གང་ལ་ལྟོས་ནས་གྲུབ་བདེ་དབྱེར་མེད་ཀྱི་ཆོས་
，360 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
འགའ་ཞིག་མཐོང་བའི་ཕྱིར་ཏེ། དེ་ལྟར་བལྟས་པའི་ཚེ་མིའི་ཡུལ་གྱི་བརླན་
ཞིང་བཤེར་བ་དང་ཆུ་དྭངས་ཤིང་བསིལ་བ་གཉིས་ཡུལ་དུས་རང་བཞིན་གང་
ལ་( ༡༦༢ བ）ལྟོས་ནས་ཀྱང་གྲུབ་བདེ་དབྱེར་མེད་ཀྱི་ཆོས་གང་ཞིག །ཡི་དྭགས་
ཀྱི་མིག་ཤེས་ལ་ཆུ་དྭངས་ཞིང་བསིལ་བ་དེ་མི་སྣང་བའི་ཕྱིར། རྟགས་ཁས།
ཞེས་ཟེར་ན། མིའི་ཡུལ་གྱི་རླན་ཞིང་བཤེར་བ་དང་། ཆུ་དྭངས་ཞིང་བསིལ་བ་
གཉིས་རང་བཞིན་ལ་ལྟོས་ཏེ་གྲུབ་བདེ་དབྱེར་མེད་ཀྱི་ཡིན་པ་མ་གྲུབ་བོ། །ཁ་
ཤ་ཟི། ཅིག །རབ་རིབ་ཅན་གྱི་མིག་ཤེས་ལ་སྐྲ་ཤད་སྣང་བའི་ཚེ། སྐྲ་ཤད་དངོས་
གནས་ལ་ཡོད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་
བའི་ཚེ། རྣག་ཁྲག་དངོས་གནས་ལ་ཡོད་པའི་ཕྱིར། རྟགས་ཁས། ཁྱབ་སྟེ།
རབ་རིབ་དང་ལྡན་དབང་པོ་ཅན་མཚུངས་པ། །ཞེས་དེ་གཉིས་མཚུངས་པར་
བཤད་པའི་ཕྱིར། ཞེས་ཟེར་ན། འདིའི་ལན་ལ་ཁ་ལེགས། ཅིག །རྣག་ཁྲག་མེད་
པ་ལ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དང་། རྣག་ཁྲག་ཡོད་པ་ལ་
རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་གཉིས་ཡོད་པ་ལས། འདིར་རྣག་
ཁྲག་མེད་བཞིན་དུ་རྣག་ཁྲག་སྣང་བའི་ཡི་དྭགས་ཀྱི་མིག་ཤེས་དཔེར་འཛིན་་་
པ་ཡིན་ནོ། །ཞེས་གསུངས་པ་མི་འཐད་དེ། སྟོང་ཐུན་ཆེན་མོ་དང་འགལ་བའི་
ཕྱིར། རང་ལན་ནི། སྐྲ་ཤད་འཛག་སྣང་གི་དབང་ཤེས་དང་། དེའི་ཡུལ་དུ་གྱུར་
པའི་ཕྱི་རོལ་གྱི་དོན་གཉིས། དོན་དམ་པར་མེད་མཚུངས་དང་། ཐ་སྙད་དུ་
ཡོད་མཚུངས་ཡིན་པ་བཞིན་དུ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་
མིག་ཤེས་དང༌། དེའི་ཡུལ་དུ་གྱུར་པའི་ཕྱི་རོལ་གྱི་དོན་གཉིས་དོན་དམ་པར་
མེད་མཚུངས་དང༌། ཐ་སྙད་དུ་ཡོད་མཚུངས་ཡིན་ནོ། །ཞེས་པའི་དོན་ཡིན་
བྱས་པ་ལ། ཁ་ཅིག་ན་རེ། སྐྲ་ཤད་འཛག་སྣང་གི་དབང་ཤེས་ཀྱི་ཡུལ་དུ་གྱུར་
པའི་ཕྱི་རོལ་གྱི་དོན་ཡོད་པར་ཐལ། དམ་བཅའ་དེའི་ཕྱིར། འདོད་ན། སྐྲ་ཤད་
ཡོད་པར་ཐལ། འདོད་པའི་ཕྱིར་ཟེར་ན། འདིར་མ་ཁྱབ་སྟེ། སྐྲ་ཤད་འཛག་
• 361 •



པཎ་ཆེན་བདེ་ལེགས་ཉི་མས་མཛད།
སྣང་གི་དབང་ཤེས་ལ་སྐྲ་ཤད་སྣང་བ་དེ་སྐྲ་ཤད་འཛག་སྣང་གི་ཡུལ་དུ་གྱུར་་་་
པའི་ཕྱི་རོལ་གྱི་དོན་ཡིན་པའི་ཕྱིར་ཏེ། ཟླ་བ་གཉིས་སྣང་གི་དབང་ཤེས་ལ་ཟླ་
གཉིས་སུ་སྣང་བ་དེ་ཟླ་བ་གཉིས་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱེ་་་
རོལ་གྱི་དོན་ཡིན་པའི་ཕྱིར་རོ། །གཞན་ཡང་། ཁོ་( ༡༦༣ན） ན་རེ། མེ་ལྕེ་
ལས་མུན་པ་འབྱུང་བ་སྲིད་པར་ཐལ། མེ་སྟོབས་ཆེན་པོ་ལས་གྲང་རེག་འབྱུང་
བ་སྲིད་པའི་ཕྱིར། འདོད་ན། གཞན་ལ་བརྟེན་ནས་གལ་ཏེ་གཞན་ཞིག་
འབྱུང་བར་འགྱུར་ན་ནི། །འོ་ན་མེ་ལྕེ་ལས་ཀྱང་མུན་པ་འཐུག་པོ་འབྱུང་་་་
འགྱུར་ཞིང་། །ཞེས་དཔལ་ལྡན་ཟླ་བས་ཚིག་གསལ་ལས། འཕངས་པ་ཡིན་པར་
ཐལ། འདོད་པའི་ཕྱིར། ཟེར་ན། མེ་ལྕེ་ལས་མུན་པ་འབྱུང་སྲིད་པར་ཐལ།
ཉི་མའི་འོད་ཟེར་ལས་མུན་པ་འབྱུང་སྲིད་པའི་ཕྱིར། ཉི་མའི་འོད་ཟེར་དང༌།
འུག་པའི་མིག་ཤེས་འཕྲད་པའི་ཚེ་ཉི་མའི་འོད་ཟེར་ལས་མུན་པ་འབྱུང་བའི་་་
ཕྱིར། ཡང་སྟོང་ཐུན་ཆེན་མོ་ལས། ལས་སྟོབས་ཆེན་བསགས་པའི་ཡི་དྭགས་ཀྱི་
མིག་ཤེས་ཀྱིས་ཆུ་བོ་གང་གཱ་ལ་ལྟས་པའི་ཚེ། དེ་འདྲའི་མིག་ཤེས་དེ་ཆུ་བོ་གང་
གཱ་དངོས་གནས་ལ་སྐམ་པས་དེ་ལ་ཚད་མར་ཐལ། དེ་འདྲའི་མིག་ཤེས་ཀྱིས་ཆུ་
བོ་གང་གཱ་ལ་ལྟས་པའི་ཚེ། དེ་འདྲའི་མིག་ཤེས་དེ་རྣག་ཁྲག་དངོས་གནས་པ་
ལ་ཚད་མ་ཡིན་པའི་ཕྱིར། རྟགས་ཁས། འདོད་ན། དེའི་ཚེ་ཆུ་བོ་གང་གཱ་མེད་
པར་ཐལ་ལོ། །འདོད་པའི་ཕྱིར། འདོད་མི་ནུས་ཏེ། དེའི་ཚེ་མིའི་མིག་ཤེས་ཀྱིས་
ཆུ་བོ་གང་གཱ་དངོས་གནས་ལ་མཐོང་བའི་ཕྱིར་ན། དེའི་ལན་སྟོང་ཐུན་ཆེན་མོ་
ལས། ཐལ་འགྱུར་དེ་གནོད་བྱེད་དུ་མི་འཇུག་སྟེ། དེ་འདྲའི་མིག་ཤེས་ཀྱིས་ཆུ་
བོ་གང་གཱ་ལ་ལྟས་པའི་ཚེ། ལས་ཀྱི་དབང་གིས་ཆུ་བོ་གང་གཱ་མ་མཐོང་བ་ཡིན་
གྱི། དེ་སྐམ་པ་ལ་ཚད་མ་མ་ཡིན་པའི་ཕྱིར། གཞན་ཡང༌། བརླན་ཞིང་
བཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཅིག་ཅར་དུ་ལྟས་པའི་ཚེ།
བརླན་ཞིང་བཤེར་བ་ཕོར་པ་གང་གི་སྟེང་ནས་རྣག་ཁྲག་དངོས་གནས་ལ་་་་་
: 362 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཡོད་པ་སྲིད་པར་ཐལ། ཟས་ཀྱི་སྒྲིབ་པ་ཅན་གྱི་ཡི་དྭགས་ཀྱིས་ཟས་ཟོས་པའི་
ཚེ། ཟས་ཀྱི་རིགས་འདྲ་ཕྱི་མ་མེར་དངོས་གནས་ལ་འགྱུར་སྲིད་པའི་ཕྱིར་ཏེ།
དེ་མེར་གྱུར་ནས་ཡི་དྭགས་ཀྱི་ལྟོ་སྲེག་པ་སྲིད་པའི་ཕྱིར་ཏེ། ལྕགས་སྲེག་གི་ས་
གཞིས་མནར་མེད་ཀྱི་སེམས་ཅན་གྱི་ལུས་སྲེག་པ་སྲིད་པའི་ཕྱིར་རོ། །ཁོ་ན་རེ།
རེག་བྱ་འཛིན་པའི་ཚུར་མཐོང་གི་མིག་ཤེས་ཡོད་པར་ཐལ། བརླན་ཞིང་་་་
བཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་ལྟས་པའི་ཚེ།
དེ་གསུམ་གྱི་མིག་ཤེས་( ༡༦༣ བ）ཀྱིས་བརླན་ཞིང་བཤེར་བ་ཕོར་པ་གང་མཐོང་
བའི་ཕྱིར། ཟེར་ན་མ་ཁྱབ་སྟེ། ཆུ་ཡིན་ན་རེག་བྱ་ཡིན་པས་མ་ཁྱབ་པའི་ཕྱིར་ཏེ།
ཆུ་ལ་རེག་བྱ་དང་གཟུགས་ཀྱི་སྐྱེ་མཆེད་གཉིས་ཀ་ཡོད་པའི་ཕྱིར། གཞན་ཡང་།
ཊིཀ་ཆེན་ལས། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་ནི། དེའི་མིག་ཤེས་ལ་
སྣང་བ་ཡིན་པས། གཟུགས་ཀྱི་སྐྱེ་མཆེད་དུ་བཞག་དགོས་སོ། །ཞེས་གསུངས་པ་
མི་འཐད་པར་ཐལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བ་མི་
སྲིད་པའི་ཕྱིར། ཁ་ཅིག །ལྕགས་སྲེག་གི་ས་གཞིས་མནར་མེད་ཀྱི་སེམས་ཅན་གྱི་
ལུས་དངོས་གནས་ལ་སྲེག་པ་མི་སྲིད་པར་ཐལ། མནར་མེད་ལྕགས་སྲེག་གི་ས་
གཞི་དངོས་གནས་ལ་མ་གྲུབ་པའི་ཕྱིར་ཏེ། དེ་འཁྲུལ་སྣང་ཡིན་པའི་ཕྱིར་ཏེ།
སྤྱོད་འཇུག་ལས། ལྕགས་སྲེག་ས་གཞི་སུ་ཡིས་བྱས། །མེ་ཚོགས་དེ་དག་གང་
ལས་བྱུང༌། །དེས་ན་དེ་དག་ཐམས་ཅད་ཀྱང་། །སྡིག་སེམས་ཡིན་པར་ཐུབ་པས་
གསུངས། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། ལུང་དེས་ལྕགས་སྲེག་
གི་ས་གཞི་སོགས་དབང་ཕྱུག་གི་བློ་སྔོན་དུ་བཏང་ནས་བྱས་པ་མ་ཡིན་པའི་་་་
ཕྱིར། རང་གི་རྒྱུར་གྱུར་པའི་སྡིག་སེམས་རང་ཉིད་བྱེད་པ་པོ་ཡིན་པར་བསྟན་
པའི་ཕྱིར། གཞན་ཡང་། ཚ་རེག་དང་གྲང་རེག་གཉིས་རྒྱུན་གནོད་བྱེད་དུ་ལྷན་
ཅིག་ཏུ་གནས་པ་སྲིད་པར་ཐལ། དགུན་གྱི་དུས་སུ་ཉི་མའི་འོད་ཟེར་དང་། ཡི་
དྭགས་ཀྱི་ལུས་ཤེས་དང༌། མིའི་ལུས་ཤེས་གསུམ་ག་འཕྲད་པའི་ཚེ། ཉི་མའི་
• 363 •



པཎ་ཆེན་བདེ་ལེགས་ཉི་མས་མཛད།
འོད་ཟེར་གྱི་སྟེང་ན་གྲང་རེག་དང་ཚ་རེག་གཉིས་ཀ་ཡོད་པའི་ཕྱིར། ཟེར་ན་
མ་ཁྱབ་སྟེ། ཡི་དྭགས་ཀྱི་ལུས་ཤེས་ཀྱི་གཟུང་བྱར་གྱུར་པའི་ཉི་མའི་འོད་ཟེར་
དང་། མིའི་ལུས་ཤེས་ཀྱིས་གཟུང་བྱར་གྱུར་པའི་ཉི་མའི་འོད་ཟེར་གཉིས་ཉི་
མའི་འོད་ཟེར་གཅིག་གི་གོ་ས་ན་ཡོད་སྲིད་པའི་ཕྱིར། གཞན་ཡང༌། ཁོ་ན་རེ།
ཚ་གྲང་གཉིས་ལྷན་ཅིག་མི་གནས་འགལ་མ་ཡིན་པར་ཐལ། མེའི་རེག་བྱར་
གྱུར་པའི་གྲང་རེག་ཡོད་པའི་ཕྱིར། ཁ་ཅིག །ཟླ་བ་གཉིས་སྣང་གི་དབང་ཤེས་
ཚད་མ་ཡིན་ཏེ། དེ་རང་གི་སྣང་བ་ལ་ཚད་མ་ཡིན་པའི་ཕྱིར་ཏེ། ཤེས་པ་ཡིན་
པའི་ཕྱིར་ཟེར་ན། ཤེས་པ་ཡིན་ན་ཚད་མ་ཡིན་དགོས་པར་ཐལ། ཟླ་བ་གཉིས་
སྣང་གི་དབང་ཤེས་ཚད་མ་ཡིན་པའི་ཕྱིར། འདོད་མི་ནུས་ཏེ། （ ༡༦༤ན）ཊིཀ་
ཆེན་ལས། བློ་ལ་ཚད་མ་དང་ཚད་མིན་གྱི་རྣམ་པར་བཞག་པ་ཡང་གྲུབ་བོ། །
ཞེས་གསུངས་པའི་ཕྱིར། གཞན་ཡང་། སྒྲ་རྟག་འཛིན་རྟོག་པ་དེ་རྗེས་སུ་འཇུག་
པའི་ཚད་མ་ཡིན་པར་ཐལ། དེ་ཚད་མ་ཡིན་པའི་ཕྱིར། འདོད་ན། དེ་ཆོས་ཅན།
རྟགས་ཡང་དག་ལ་བརྟེན་ནས་རང་གི་གཞལ་བྱ་ལྐོག་གྱུར་ལ་མི་སླུ་བའི་རིག་་
པ་ཡིན་པར་ཐལ། འདོད་པའི་ཕྱིར། འདོད་ན། སྒྲ་རྟག་པར་སྒྲུབ་པའི་རྟགས་
ཡང་དག་ཡོད་པར་ཐལ་ལོ། ཁོ་ན་རེ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་
ཀྱི་མིག་ཤེས་ཆོས་ཅན། རང་གི་སྣང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ།
མངོན་སུམ་གྱི་ཚད་མ་ཡིན་པའི་ཕྱིར། འདོད་ན། དེ་ཆུ་ཀླུང་སྟེང་གི་རྣག་ཁྲག་
ལ་ཚད་མ་ཡིན་པར་ཐལ། འདོད་པ་གང་ཞིག །ཆུ་ཀླུང་རྣག་ཁྲག་ཏུ་སྣང་བ་དེ་
དེའི་སྣང་ཡུལ་གྱི་གཙོ་བོ་མ་ཡིན་པའི་ཕྱིར་ཏེ། ཟླ་གཅིག་ཟླ་གཉིས་སུ་སྣང་བ་
དེ་ཟླ་བ་གཉིས་སྣང་གི་དབང་ཤེས་ཀྱི་སྣང་ཡུལ་གྱི་གཙོ་བོ་མ་ཡིན་པའི་ཕྱིར།
དེའི་སྣང་ཡུལ་གྱི་གཙོ་བོ་མེད་པའི་ཕྱིར། ཁོ་ན་རེ། ཉི་ཤུ་པའི་འགྲེལ་པ་ལས།
དེ་ལ་རྣག་ཁྲག་ཐིགས་པ་གང་ཡང་མེད་ན། རྣག་ཁྲག་གིས་གང་བའི་ཀླུང་ག་
ལ་ཡོད། འོན་ཀྱང་ལས་ཀྱི་རྣམ་པར་སྨིན་པས་དེ་དག་ལ་དེ་སྣང་ངོ༌། །ཞེས་
• 364.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གསུངས་པ་མི་འཐད་པར་ཐལ། བརླན་ཞིང་བཤེར་བ་ཕོར་པ་གང་ལ་ལྷ་མི་ཡི་
དྭགས་གསུམ་གྱིས་ཐུན་མོང་དུ་བལྟས་པའི་ཚེ། དེའི་སྟེང་དུ་བདུད་རྩི་དང་ཆུ་
དང་རྣག་ཁྲག་དངོས་གནས་ལ་ཡོད་པའི་ཕྱིར་ཟེར་ན་སྐྱོན་མེད་དེ། ལུང་དེའི་
དོན་ནི། སེམས་ཙམ་པའི་ལུགས་ལ་ཕྱི་རོལ་གྱི་རྣག་ཁྲག་མེད་པ་ལ་དགོངས་
པའི་ཕྱིར་ཏེ། འདི་ཕྱི་དོན་འགོག་པའི་གཞུང་ཡིན་པའི་ཕྱིར་ཏེ། འདི་སེམས་
ཙམ་པའི་གཞུང་ཡིན་པའི་ཕྱིར། ཁ་ཅིག་ན་རེ། ལྷ་མི་ཡི་དྭགས་གསུམ་གྱིས་
མིའི་ཡུལ་གྱི་ཆུ་ཀླུང་ལ་ཅིག་ཅར་དུ་བལྟས་པའི་ཚེ། ཆུ་ཀླུང་གི་ཆ་ཤས་རེ་
བདུད་རྩི་སོགས་སུ་སྐྱེ་བ་ཡིན་གྱི། དེའི་ཆ་ཤས་སུ་གྱུར་པའི་རྣག་ཁྲག་དང་
བདུད་རྩི་མེད་དོ། །ཞེ་ན། མི་འཐད་དེ། ལྕགས་གོང་དམར་འབར་བའི་རེག་
བྱར་གྱུར་པའི་ཚ་རེག་དང་གྲང་རེག་གཉིས་ཡོད་པའི་ཕྱིར་ཏེ། ཊིཀ་ཆེན་ལས།
མི་སྲེག་པ་དང་སྲེག་པའི་རེག་བྱ་གཉིས་ཀ་ལྕགས་གོང་གཅིག་པུ་དེའི་རེག་་་་
བྱར་ནི་བྱ་དགོས་ལ་ཞེས་གསུངས་པའི་ཕྱིར། ཁོ་ན་རེ། གཟུགས་ཅན་གཅིག་
གིས་རང་གི་གོ་སར་གཟུགས་ཅན་གཞན་འབྱུང་བའི་གོ་མི་ཁེགས་པར་ཐལ།
བརླན་( ༡༦༤བ) ཞིང་བཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་་་་་་་
ཐུན་མོང་དུ་བལྟས་པའི་ཚེ། དེའི་སྟེང་ན་བདུད་རྩི་དང་ཆུ་དྭངས་ཤིང་བསིལ་
བ་དང་རྣག་ཁྲག་གསུམ་ཀ་ཡོད་པའི་ཕྱིར། རྟགས་ཁས་ཟེར་ན། སྟོང་ཐུན་ཆེན་
མོ་ལས་ཐལ་འགྱུར་དེ་གཉིས་ལ་ཁྱབ་པ་མེད་དེ། བརླན་ཞིང་བཤེར་བ་ཕོར་
པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་ལྟས་པའི་ཚེ། དེའི་སྟེང་ན་
བདུད་རྩི་ཕོར་པ་གང་། ཆུ་ཕོར་པ་གང་། རྣག་ཁྲག་ཕོར་པ་གང་། གསུམ་ཡོད་
པར་ཁས་བླངས་ན། སྐྱོན་དེ་འཇུག་ཀྱང་དེ་ལྟར་ཁས་མི་ལེན་པའི་ཕྱིར། ཞེས་
གསུངས། རང་ལན་ནི། གསལ་བ་ཁྱེད་རང་གི་དེར་ཐལ། ཆ་ཅན་རི་རབ་
གཅིག་ལ་དུས་འཁོར་གྱི་ཆེད་དུ་བྱ་བའི་གདུལ་བྱ་དང༌། མངོན་པའི་ཆེད་དུ་
བྱ་བའི་གདུལ་བྱ་གཉིས་ཀྱིས་ཐུན་མོང་དུ་ལྟས་པའི་ཚེ། ཆ་ཅན་རི་རབ་གཅིག་
t
·365.



པཎ་ཆེན་བདེ་ལེགས་ཉི་མས་མཛད།
གི་གོ་སར་དུས་འཁོར་གྱི་ཆེད་དུ་བྱ་བའི་གདུལ་བྱ་ལ་སྣང་བ་ལྟར་གྱི་རི་ར་་་
ཟླུམ་པོ་ཡོངས་རྫོགས་གཅིག་དང་། མངོན་པའི་ཆེད་དུ་བྱ་བའི་གདུལ་བྱ་ལ་
སྣང་བ་ལྟར་གྱི་རི་རབ་གྲུ་བཞི་ཡོངས་རྫོགས་གཉིས་གཅིག་ཆར་དུ་ཡོད་པའི་་་
ཕྱིར། དེར་ཐལ། དང་པོ་གང་ཞིག །ཕྱི་མ་ཡོད་པའི་ཕྱིར། གཞན་ཡང་། གསལ་
བ་དེར་ཐལ། བྱང་ཆུབ་སེམས་དཔའི་ཏིང་ངེ་འཛིན་གྱི་མཐུ་ལ་བརྟེན་ནས་
ཕུག་འདོམ་གང་གྲུ་བཞི་གཅིག་ཏུ་ཡན་ལག་བཞིའི་དཔུང་ཤོང་བ་སྲིད་པ་་་་་་
དང༌། ཆ་ཅན་བུམ་པ་གཅིག་གི་གོ་སར་ཆ་ཤས་བུམ་པའི་མཆུ་དང་ལྟོ་བ་དང་
མགྲིན་པ་ལ་སོགས་པའི་དངོས་པོ་དུ་མ་ཡོད་པ་གང་ཞིག །བརླན་ཞིང་བཤེར་
བ་ཕོར་པ་གང་གི་སྟེང་དུ་ཆུ་དྭངས་ཤིང་བསིལ་བ་དང་། ཁྲག་འོ་མ་དང་།
ཆང་རྣམས་གཅིག་ཆར་དུ་ཡོད་པ་སྲིད་པའི་ཕྱིར། དང་པོ་དེར་ཐལ། རྣཔ་
འབྱོར་པའི་ཏིང་ངེ་འཛིན་གྱི་ནུས་པ་བསམ་གྱིས་མི་ཁྱབ་པའི་ཕྱིར། གཉིས་པ་
སླ། གསུམ་པ་གྲུབ་སྟེ། དེ་རྣམས་བསྲེས་ནས་ཕོར་པ་གཅིག་གང་བའི་ཚེ།
བརླན་ཞིང་བཤེར་བ་ཕོར་པ་གང་གི་སྟེང་དུ་དེ་རྣམས་གཅིག་ཆར་དུ་ཡོད་་་་་་
པའི་ཕྱིར། ཁ་ཅིག །བརླན་ཞིང་བཤེར་བ་ཕོར་པ་གང་གི་གོ་ས་ནས་བདུད་རྩི་
ལས་སོགས་པའི་ཕོར་པ་གང་པ་གསུམ་ཡོད་པར་ཐལ། ཡི་དྭགས་ཀྱི་མིག་ཤེས་
ལ་སོགས་པ་གསུམ་ཚད་མ་གང་ཞིག །དེ་གསུམ་གྱི་མིག་ཤེས་ལ་བརླན་ཞིང་
བཤེར་བ་ཕོར་( ༡༦༥ ན）པ་གང་པོ་དེ། རྣག་ཁྲག་ལས་སོགས་པ་གསུམ་ཕོར་པ་ ་
གང་དུ་སྣང་བའི་ཕྱིར་ཏེ། དེ་གསུམ་གྱི་མིག་ཤེས་ལ་རྣག་ཁྲག་སོགས་གསུམ་་
སྣང་བའི་ཕྱིར། ཟེར་ན་མ་ཁྱབ་སྟེ། ཤེས་བྱ་ཆོས་ཅན། ལྷ་མ་ཡིན་ལ་བརླན་
ཞིང་བཤེར་བ་ཕོར་པ་གང་རྒྱ་མཚོར་སྣང་བའི་ཚེ། དེ་རྒྱ་མཚོ་ཕོར་གང་དུ་
སྣང་བར་ཐལ། དེའི་ཚེ་ན་དེ་ལ་དེ་རྒྱ་མཚོར་སྣང་བའི་ཕྱིར། ཁྱབ་པ་ཁས།
གཞན་ཡང་རྒྱ་མཚོའི་ནང་གི་ཉིའུ་ཆུང་ལ་རྒྱ་མཚོའི་སྟེང་དང་རྒྱ་ཁྱོན་གྱི་ཚད་་
ཇི་ཙམ་ཡོད་པ་དེ་ཇི་ལྟ་བ་བཞིན་སྣང་བར་ཐལ། དེ་ལ་རྒྱ་མཚོ་ཆེན་པོ་སྣང་
• 366 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
བའི་ཕྱིར། ཁྱབ་པ་ཁས། ཁ་ཅིག །མེ་སྟོབས་ཆེན་པོས་ཁྱབ་པར་གནོན་པའི་
ཤར་ཕྱོགས་ཀྱི་གཞི་ན་གྲང་རེག་ཡོད་པར་ཐལ། ལྕགས་གོང་དམར་འབར་
བའི་སྟེང་ན་གྲང་རེག་ཡོད་པའི་ཕྱིར་ཟེར་ན་མ་ཁྱབ། འདོད་ན་མེ་སྟོབས་ཆེན་
པོ་དེ། མེ་སྟོབས་ཆེན་པོའི་ཁྱབ་པར་ནོན་པའི་ཤར་གྱི་གཞིར་གྲང་རེག་མེད་
པར་སྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་འགལ་དམིགས་ཀྱི་་་་
རྟགས་ཡང་དག་མ་ཡིན་པར་ཐལ། འདོད་པའི་ཕྱིར། གཞན་ཡང་། མེའི་རེག་
བྱ་ཡང་ཡིན། གྲང་རེག་ཡང་ཡིན་པའི་གཞི་མཐུན་ཡོད་པར་ཐལ། ལྕགས་གོང་
དམར་འབར་བའི་རེག་བྱ་ཡང་ཡིན། གྲང་རེག་ཡང་ཡིན་པའི་གཞི་མཐུན་
ཡོད་པའི་ཕྱིར། རྟགས་ཁས། འདོད་ན། ཚ་ཞིང་སྲེག་པའི་རེག་བྱ་ཡང་ཡིན།
གྲང་རེག་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར། འདོད་
ན། ཚ་རེག་དང༌། གྲང་རེག་གི་གཞི་མཐུན་ཡོད་པར་ཐལ། འདོད་པའི་ཕྱིར།
ཟེར་ན་མ་ཁྱབ། གཞན་ཡང་། ཚ་གྲང་གཉིས་ལྷན་ཅིག་མི་གནས་འགལ་མ་
ཡིན་པར་ཐལ། དེ་གཉིས་ལྷན་ཅིག་ཏུ་གནས་པ་སྲིད་པའི་ཕྱིར་ཏེ། དེ་གཉིས་
ལྕགས་གོང་དམར་འབར་བའི་སྟེང་དུ་གནས་པ་སྲིད་པའི་ཕྱིར། ཞེས་ཟེར་ན།
ཐལ་འགྱུར་དང་པོ་ལ་རྩ་བར་མ་ཁྱབ་སྟེ། ལྕགས་གོང་དམར་འབར་བ་ལ་མི་
ཚིག་པའི་རིག་སྔགས་དང་ལྡན་པའི་གང་ཟག་གི་ལག་པ་རེག་པའི་ཚེ། ལྕགས་
གོང་དམར་འབར་བ་དེ་མེ་སྟོབས་ཆེན་པོ་ཡིན་ཀྱང་། དེ་མེ་སྟོབས་ཆེན་པོས་
ཁྱབ་པར་ནོན་པ་མ་ཡིན་པའི་ཕྱིར། ཐལ་འགྱུར་གཉིས་པའི་ལན་ལ། ཚ་རེག་
ཡིན་ན་ཚ་ཞིང་སྲེག་པའི་རེག་བྱ་ཡིན་དགོས་པར་ཐལ། ཚ་ཞིང་སྲེག་པའི་རེག་
བྱ་ཡིན་ན། ཚ་རེག་ཡིན་དགོས་པའི་ཕྱིར། རྟགས་ཁས། （ ༡༦༥བ） འདོད་ན། ཚ་
ཞིང་སྲེག་པ་ཆོས་ཅན། དེར་ཐལ། དེའི་ཕྱིར། ཐལ་འགྱུར་གསུམ་པའི་ལན་ནི།
ཤེས་བྱ་ཆོས་ཅན། བདག་མེད་རྟོགས་པའི་ཤེས་རབ་དང༌། བདེན་འཛིན་
གཉིས་ལྷན་ཅིག་མི་གནས་འགལ་མ་ཡིན་པར་ཐལ། དེ་གཉིས་ལྷན་ཅིག་ཏུ་
• 367 .



པཎ་ཆེན་བདེ་ལེགས་ཉི་མས་མཛད།
གནས་པ་སྲིད་པའི་ཕྱིར། ཁྱབ་པ་ཁས། རྟགས་དེར་ཐལ། བདག་མེད་རྟོགས་
པའི་ཤེས་རབ་རྒྱུད་ལ་ལྡན་པའི་ཚུར་མཐོང་གི་རྒྱུད་ལ་བདེན་འཛིན་ཡོད་་་་་་་
པའི་ཕྱིར། ཁ་ཅིག །འགལ་བ་ལ་མ་འཁྲུལ་བའི་ཚད་མ་ཡོད་པར་ཐལ། ལྗོན་
ཤིང་འབྲས་བུ་ཅན་གྱི་དྲུང་དུ་མི་དང་ཡི་དྭགས་ཉེ་བར་འོངས་པའི་ཚེ། ལྗོན་
ཤིང་ལ་འབྲས་བུ་ཡོད་པར་སྣང་བའི་མིའི་མིག་ཤེས་ཀྱང་ཚད་མ་ཡིན། ལྗོན་
ཤིང་ལ་འབྲས་བུ་མེད་པར་སྣང་བའི་ཡི་དྭགས་ཀྱི་མིག་ཤེས་ཀྱང་ཚད་མ་ཡིན་་
པའི་ཕྱིར། ཕྱི་མ་གྲུབ་སྟེ། ལྗོན་ཤིང་འབྲས་བུ་ཅན་ལ་འབྲས་བུ་མེད་པར་སྣང་
བའི་ཡི་དྭགས་ཀྱི་མིག་ཤེས་མངོན་སུམ་དུ་ཡོད་པ་གང་ཞིག །ཆུ་ཀླུང་རྣག་ཁྲག་
ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར། ཕྱི་མ་ཁས། དང་པོ་
གྲུབ་སྟེ། བཤེས་སྤྲིང་ལས། ལྗོན་ཤིང་འབྲས་བུ་མེད་འགྱུར་དེ་དག་གི །ལྟས་པ་
ཙམ་གྱིས་ཀླུང་ཡང་སྐམས་པར་འགྱུར། །ཞེས་བཤད་པའི་ཕྱིར་ཟེར་ན། ཡི་
དྭགས་ཀྱི་མིག་ཤེས་ཀྱིས་ལྗོན་ཤིང་གི་འབྲས་བུ་མ་མཐོང་ན། དེས་ལྗོན་ཤིང་ལ་
འབྲས་བུ་མེད་པར་མཐོང་བས་ཁྱབ་པར་ཐལ། ཡི་དྭགས་ཀྱི་མིག་ཤེས་ཀྱིས་
ལྗོན་ཤིང་ལ་འབྲས་བུ་མེད་པར་མཐོང་བའི་ཕྱིར། འདོད་ན། མདུན་གྱི་སྐྱེས་བུ་
ལན་འདེབས་པ་པོས་རྣམ་པར་རྒྱལ་བའི་ཁང་བཟང་དེར་མཐོང་བར་ཐལ།།
དེས་མ་མཐོང་བའི་ཕྱིར། གཞུང་འདིའི་ངག་དོན་ནི། ཆུ་ཀླུང་རྣག་ཁྲག་ཏུ་སྣང་
བའི་ཡི་དྭགས་ཀྱི་མིག་ཤེས་ཆོས་ཅན། ཕྱི་དོན་མེད་ཀྱང་ཤེས་པ་རང་བཞིན་
གྱིས་གྲུབ་པའི་མཐུན་དཔེ་ཡང་དག་མ་ཡིན་ཏེ། རབ་རིབ་ཅན་གྱི་ཤེས་པ་དང་
རང་བཞིན་མེད་མཚུངས་ཡིན་པའི་ཕྱིར། །
༈ གལ་ཏེ་གཟུང་མེད་འཛིན་པ་ཉིད་བྲལ་ཞིང་། །ཞེས་སོགས་ཀྱིས། གཞན་
དབང་རང་བཞིན་གྱིས་གྲུབ་པའི་སྒྲུབ་བྱེད་འགོག་ཚུལ་ལ་བཞི། གཞན་དབང་
སྒྲུབ་བྱེད་ཀྱི་རང་རིག་དགག་པ། སེམས་ཙམ་པའི་ལུགས་བདེན་པ་གཉིས་
ཆར་ལས་ཉམས་( ༡༦༦ན） པར་བསྟན་པ། དེས་ན་མགོན་པོ་ཀླུ་སྒྲུབ་ཀྱི་ལུགས་
• 368 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁོ་ནའི་རྗེས་སུ་འབྲང་རིགས་པ། གཞན་དབང་རང་བཞིན་གྱིས་གྲུབ་པ་
བཀག་པ་དང༌། འཇིག་རྟེན་པའི་ཐ་སྙད་བཀག་པ་གཉིས་མི་མཚུངས་པར་
བསྟན་པའོ། །དང་པོ་འཆད་པར་བྱེད་པ་ལ། གལ་ཏེ་གཟུང་མེད་འཛིན་པ་
ཉིད་བྲལ་ཞིང༌། །ཞེས་པ་ནས། གཞན་ལ་མོ་ག ཤམ་བུས་གནོད་ཅི་ཞིག་བསྐྱལ། །
ཞེས་པའི་བར་གསུངས། གཉིས་པ་འཆད་པར་བྱེད་པ་ལ། གང་ཚེ་གཞན་
དབང་ཅུང་ཟད་ཡོད་མིན་ན། །ཞེས་པ་ནས། འཇིག་རྟེན་གྲགས་པའི་རྣམ་
གཞག་ཀུན་ཀྱང་བརླག །ཅེས་པའི་བར་གསུངས། གསུམ་པ་དེ་འཆད་པར་
བྱེད་པ་ལ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཞེས་པ་ནས། དེ་ནི་
རྣམ་རྟོག་ལོག་པའི་ལམ་ངན་ཞུགས། །ཞེས་པའི་བར་གསུངས། བཞི་པ་དེ་
འཆད་པར་བྱེད་པ་ལ། ཇི་ལྟར་ཁྱོད་ཀྱིས་གཞན་དབང་དངོས་འདོད་ལྟར། །
ཞེས་པ་ནས། ཕྱི་ནས་སྟོབས་ལྡན་བདག་གིས་བརྟེན་པར་བྱ། །ཞེས་པའི་བར་
གསུངས། གལ་ཏེ་གཟུང་མེད་འཛིན་པ་ཉིད་བྲལ་ཞིང་། །ཞེས་སོགས་ཀྱིས་
གཞན་དབང་རང་བཞིན་གྱིས་ཡོད་པའི་སྒྲུབ་བྱེད་འགོག་ཚུལ་ཇི་ལྟར་ཡིན་ཞེ་
ན། གལ་ཏེ་གཟུང་མེད་འཛིན་པ་ཉིད་བྲལ་ཞིང་། །ཞེས་པ་ནས། དེ་ཉིད་ཀྱི་
དེ་མྱོང་བར་གྲུབ་མ་ཡིན། །ཞེས་པའི་བར་གྱིས་གཞན་དབང་རང་བཞིན་གྱིས་
ཡོད་པའི་སྒྲུབ་བྱེད་དྲིས་ནས་དེ་མི་འཐད་པར་བསྟན་པ་ལ། ཁོ་ན་རེ། ཕྱི་དུས་
ཀྱི་དྲན་པའི་རྟགས་ལས། རང་རིག་གྲུབ་བོ། །ཞེས་པའི་ལན་དགག་པ་དངོས་
དེ་འཆད་པ་ལ། གལ་ཏེ་ཕྱི་དུས་དྲན་པ་ལས་གྲུབ་ན། །ཞེས་པ་ནས། གཏན་
ཚིགས་འདིས་ནི་ཁྱད་པར་དག་ཀྱང་འཇོམས། །ཞེས་པའི་བར་གྱིས་བསྟན།
དེས་ན་རང་རིག་མེད་ཀྱང་། རང་ལུགས་ཀྱི་དྲན་པ་སྐྱེ་ཚུལ་དེ། གང་ཕྱིར་གང་
གིས་ཡུལ་མྱོང་གྱུར་དེ་ལས། །ཞེས་པ་ནས། འདི་ཡང་འཇིག་རྟེན་ཐ་སྙད་ཚུལ་
ལུགས་ཡིན། །ཞེས་པའི་བར་གྱིས་འཆད། རང་རིག་མེད་པས་ཤེས་པ་དེ་ཉིད་
ཀྱིས་རང་རིག་མི་འགྲུབ་ཅེས་སྟོན་པ་ལ། དེ་ཕྱིར་རང་རིག་ཡོད་པ་མ་ཡིན་ན། །
·369 •



པཎ་ཆེན་བདེ་ལེགས་ཉི་མས་མཛད།
ཞེས་པ་ནས། དེ་ཉིད་ཀྱིས་དེ་འཛིན་པར་རིགས་( ༡༦༦བ）མིན་པ། །ཞེས་པའི་
བར་གསུངས། གཞན་དབང་རང་བཞིན་གྱིས་ཡོད་པའི་སྒྲུབ་བྱེད་ཚད་མ་མེད་
པས། གཞན་དབང་རང་བཞིན་གྱིས་ཡོད་པ་མོ་གཤམ་བུ་དང་མཚུངས་པར་
སྟོན་པ་ལ། གལ་ཏེ་སྐྱེ་བ་མེད་ཅིང་མ་ཤེས་པའི། །ཞེས་པ་ནས། གཞན་ལ་མོ་
གཤམ་བུས་གནོད་ཅི་ཞིག་བསྐྱལ། །ཞེས་པའི་བར་གསུངས། །
༈ གང་ཕྱིར་གང་གིས་ཡུལ་མྱོང་གྱུར་དེ་ལས། །ཞེས་སོགས་ཀྱི་སྐབས་སུ།
རང་རིག་འདོད་པའི་ལུགས་བརྗོད་པ་དང་། དེ་དགག་པའོ། །དང་པོ་ནི།
རྟོག་གེ་འབར་བ་ལས། སེམས་ཙམ་པས་རྣམ་ཤེས་ནི་གཉིས་སུ་སྣང་སྟེ། རང་
སྣང་བ་དང༌། ཡུལ་སྣང་བའོ། །ཡུལ་དུ་སྣང་བའི་རྣམ་ཤེས་ནི་ཕྱི་རོལ་གྱི་ཡུལ་
གྱི་རྣམ་པ་ཅན་དེ་ཉིད། རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ་ཞེས་
གསུངས། འདིའི་དོན་ནི། རང་རིག་འདོད་པའི་རང་སྡེ་རྣམས་ན་རེ། རྣམ་
པར་ཤེས་པས་མཚོན་པར་གྱུར་པའི་ཤེས་པ་ཐམས་ཅད་ཀྱི་སྟེང་ནས། རང་
སྣང་བ་འཛིན་རྣམ་དང༌། ཡུལ་སྣང་བ་གཟུང་རྣམ་གཉིས་གཉིས་ཡོད་ལ། ཡུལ་
གྱི་རྣམ་པ་ཅན་གྱི་གཟུང་རྣམ་དེ་ཉིད་འཛིན་རྣམ་གྱི་ཡུལ་དུ་བཤད་པས།།
འཛིན་རྣམ་གྱི་གཟུང་རྣམ་མྱོང་བ་རང་རིག་གི་དོན་དུ་བསྟན་པ་ཡིན་ནོ། །
དེས་ན་རང་རིག་ཡོད་དེ། དེ་མེད་ན། སྔོན་འཛིན་མིག་ཤེས་ཀྱིས་སྔར་
སྔོན་པོ་མཐོང་བ་ལ་བརྟེན་ནས། དུས་ཕྱིས་སྔར་སྔོན་པོ་འདི་མཐོང་ངོ་སྙམ་
དུ་ཡུལ་དྲན་པའི་དྲན་ཤེས་དང་། སྔར་ངས་སྔོན་པོ་འདི་ཉིད་དུ་མཐོང་ངོ་
སྙམ་དུ་ཡུལ་དྲན་པའི་དྲན་ཤེས་གཉིས་སྐྱེ་བ་མི་འཐད་དགོས་པ་ལས། དེ་ལྟ་
བུའི་དྲན་ཤེས་གཉིས་སྐྱེ་བར་མངོན་སུམ་གྱིས་མཐོང་བའི་ཕྱིར། དེས་ན་དྲན་
པའི་རྟགས་ལས་སྔོན་འཛིན་དབང་མངོན་ལ་མྱོང་བྱེད་ཡོད་པར་གྲུབ་ལ།
མྱོང་བ་ལ་རང་མྱོང་དང་གཞན་མྱོང་གཉིས་སུ་ངེས་པས་གཞན་མྱོང་རིགས་་་
པས་ཁེགས་ཤིང་། རང་མྱོང་ཡོད་པས་དེའི་ཕྱིར་རང་རིག་ཡོད་པར་གྲུབ།
• 37 () •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཞན་མྱོང་རིགས་པས་ཁེགས་ཏེ། སྔོན་འཛིན་ལ་མྱོང་བྱེད་དོན་གཞན་ཡོད་
ན། མྱོང་བྱེད་ཐུག་མེད་དུ་ཐལ་བ་དང༌། ཡུལ་( ༡༦༧ན）གཞན་མི་གཅོད་པར་
ཐལ་བའི་སྐྱོན་གཉིས་སུ་འགྱུར་བའི་ཕྱིར། སྐྱོན་དང་པོ་ནི། སྔོན་འཛིན་མྱོང་
བྱེད་དོན་གཞན་གྱི་ཤེས་པ་དེ་ལའང་། མྱོང་བྱེད་དོན་གཞན་དགོས་སམ་མི་
དགོས། དགོས་ན་མྱོང་བྱེད་ཐུག་མེད་དུ་ཐལ། སྔོན་འཛིན་ལ་མྱོང་བྱེད་ཀྱི་ཤེས་
པ་དོན་གཞན་གཅིག་དགོས། ཤེས་པ་དོན་གཞན་དེ་ལའང་མྱོང་བྱེད་དོན་
གཞན་དགོས་པའི་ཕྱིར། མི་དགོས་ན་སྔོན་འཛིན་ལ་མྱོང་བྱེད་དོན་གཞན་
མེད་པར་འགྱུར་རོ། །སྐྱོན་གཉིས་པ་ནི། སྔོན་འཛིན་དབང་མངོན་སྐད་
ཅིག་གཉིས་པ་ཕྱིན་ཆད་ཀྱི་སྔོན་འཛིན་དབང་མངོན་རྣམས་ཀྱིས་ཡུལ་སྔོན་པོ་
དངོས་སུ་མ་རྟོགས་པར་ཐལ། སྔོན་འཛིན་དབང་མངོན་སྐད་ཅིག་མ་དང་པོ་
དེ་རང་ལས་ཕྱིས་འབྱུང་གི་ཤེས་པ་དོན་གཞན་གྱིས་མྱོང་ན། སྔོན་འཛིན་
དབང་སྔོན་སྐད་ཅིག་དང་པོ་དེ་སྐད་ཅིག་གཉིས་པས་མྱོང་། དེ་སྐད་ཅིག་མ་
གཉིས་པ་དེ་དེ་སྐད་ཅིག་མ་གསུམ་པས་མྱོང་བས། སྔོན་འཛིན་སྐད་ཅིག་མ་
གཉིས་པ་ཕྱིན་ཆད་ཀྱི་སྔོན་འཛིན་གྱི་ཤེས་པ་རྣམས་ཀྱི་སྔོན་འཛིན་སྐད་ཅིག་་་
མ་དང་པོ་ལ་སོགས་པ་གཟུང་དོན་དུ་བྱས་ནས་འཛིན་དགོས། དེ་ལྟར་ན་ཉེ་
བའི་གཟུང་དོན་དོར་ནས་རང་རིག་པའི་གཟུང་དོན་འཛིན་པ་མི་བྱེད་པའི་་་་
ཕྱིར། ཞེས་ཟེར། གཉིས་པ་ལ་བཞི། དངོས་དང་། རང་རིག་མེད་ཀྱང་དྲན་པ་
སྐྱེ་ཚུལ། དེ་ལ་རྩོད་པ་སྤང་བ། འཕྲོས་དོན་ཚད་མ་སྤྱིའི་རྣམ་གཞག་བཤད་
པའོ། །དང་པོ་ནི། དྲན་པའི་རྟགས་ལས་རང་རིག་ཡོད་པར་སྒྲུབ་ན། རང་གི་
མཚན་ཉིད་ཀྱིས་གྲུབ་པའི་དྲན་པ་རྟགས་སུ་འགོད་དམ། ཐ་སྙད་ཙམ་དུ་གྲུབ་
པའི་དྲན་པ་རྟགས་སུ་བཀོད་ནས་སྒྲུབ། དང་པོ་ལྟར་ན་མི་རིགས་ཏེ། དེ་མེད་
པའི་ཕྱིར། གཉིས་པ་ལྟར་ན་ཡང་མི་འཐད་དེ། དེ་དང་སྔོན་འཛིན་མྱོང་བྱེད་
གཉིས་འབྲེལ་མེད་དོན་གཞན་ཡིན་པའི་ཕྱིར། དཔེར་ན། མེ་ཙམ་གྱི་རྟགས་
:37 1 •



པཎ་ཆེན་བདེ་ལེགས་ཉི་མས་མཛད།
ལས་མེ་ཤེལ་དང༌། ཆུ་ཙམ་གྱི་རྟགས་ལས་ཆུ་ཤེལ་མི་དཔོག་པ་བཞིན་ནོ། །
གཞན་ཡང་། ཁྱོད་ལྟར་ན། ཕྱིས་ཀྱི་དྲན་པའི་རྟགས་ལས་སྔོན་འཛིན་ལ་མྱོང་
བྱེད་ཙམ་ཡོད་པར་སྒྲུབ་མི་ནུས་ཏེ། ཕྱིས་ཀྱི་དྲན་པ་དང་། སྔར་གྱི་མྱོང་བ་
གཉིས་རང་བཞིན་གྱིས་གྲུབ་པའི་གཞན་ཡིན་པ་གང་ཞིག །དེ་( ༡༦༧༠） གཉིས་
རང་བཞིན་གྱིས་གྲུབ་པའི་གཞན་ཡིན་ན། དེ་གཉིས་འབྲེལ་མེད་དོན་གཞན་
ཡིན་དགོས་པའི་ཕྱིར། རྟགས་དང་པོ་ཁས་སོ། །བྱས་པ་ལ་ཁོ་ན་རེ། སྐྱོན་མེད་
དེ། སྔར་གྱི་མྱོང་བ་དང༌། ཕྱིས་ཀྱི་དྲན་པ་གཉིས་རང་བཞིན་གྱིས་གྲུབ་པའི་
གཞན་ཡིན་ཡང་དེ་གཉིས་རྒྱུད་གཅིག་པའི་ཕྱིར། ཞེ་ན་མི་འཐད་དེ། རང་
བཞིན་གྱིས་གྲུབ་པའི་གཞན་ཡིན་པ་ལ་རྒྱུད་གཅིག་པ་དང་རྒྱུ་འབྲས་སོགས་་་་
ཀྱི་འབྲེལ་བ་མི་འཐད་པར་བྱམས་པ་ཉེར་སྦས་ལ་བརྟེན་ཆོས་རྣམས་ནི། །ཞེས་
སོགས་ཀྱི་སྐབས་སུ་བཤད་ཟིན་པའི་ཕྱིར། གཉིས་པ་རང་རིག་མེད་ཀྱང་དྲན་
པ་སྐྱེ་ཚུལ་ལ་རྩོད་པ་དང་ལན་གཉིས། དང་པོ་ནི། སྤྱོད་འཇུག་ལས། གལ་ཏེ་
རང་རིག་ཡོད་མིན་ན། །རྣམ་ཤེས་དྲན་པ་ཇི་ལྟར་འགྱུར། །ཞེས་གསུངས། དེའི་
དོན་ནི། ཁོ་ན་རེ། སྔོན་སྣང་དབང་ཤེས་ཀྱི་རྗེས་སུ་སྔོན་སྣང་དབང་ཤེས་དྲན་
པའི་དྲན་ཤེས་སྐྱེ་བ་མི་འཐད་པར་ཐལ། སྔོན་སྣང་དབང་ཤེས་ཀྱི་དུས་སུ་སྔོན་
སྣང་དབང་ཤེས་མྱོང་བྱེད་ཀྱི་ཤེས་པ་མེད་པའི་ཕྱིར་ཟེར། གཉིས་པ་ལ། འཇུག་
པ་ནས་གསུངས་ཚུལ་དང་། སྤྱོད་འཇུག་ལས་གསུངས་ཚུལ་གཉིས། དང་པོ་ནི།
སྔོན་སྣང་དབང་ཤེས་ཀྱི་དུས་སུ་ཁོ་རང་ལས་གཞན་པའི་ཁོ་རང་མྱོང་བྱེད་ཀྱི་
ཤེས་པ་མེད་ཀྱང་། དེའི་རྗེས་སུ་དེ་དྲན་པའི་དྲན་ཤེས་སྐྱེ་བ་འཐད་དེ། སྔར་གྱི་
མྱོང་བ་དང་ཕྱིས་ཀྱི་དྲན་པ་གཉིས་ཡུལ་གཅིག་པ་གང་ཞིག །དེས་སྔོན་པོ་
མཐོང་སྙམ་དུ་འཛིན་པའི་དྲན་ཤེས་སྔོན་པོ་དྲན་པའི་སྟོབས་ཀྱིས་སྔོན་སྣང་་་
དབང་ཤེས་ཀྱང་དྲན་པ་ཡིན་པའི་ཕྱིར། དང་པོ་གྲུབ་སྟེ། སྔར་གྱི་མྱོང་བས་
ཡུལ་མྱོང་བ་དང་སྤྱད་པ་གང་ཡིན་པ་དེ་ཕྱིས་ཀྱི་དྲན་པས་མྱོང་བ་དང་མ་་་་་་
•372 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྤྱད་པ་མ་ཡིན་པའི་ཕྱིར་ཏེ། གང་ཕྱིར་གང་གིས་ཡུལ་མྱོང་འགྱུར་དེ་ལས། །
དྲན་པ་འདི་གཞན་ང་ལ་ཡོད་མིན་པས། །ཞེས་དང༌། དེའི་ཐད་ཀྱི་རང་
འགྲེལ་ལས། གང་གིས་ཕྱིར་དྲན་པ་གཞན་ཉིད་ཡོད་པ་མ་ཡིན་པ་དེའི་ཕྱིར།
ཞེས་གསུངས་པའི་ཕྱིར་རོ། །གཉིས་པ་ནི་སྔོན་སྣང་དབང་ཤེས་ཀྱི་དུས་སུ་
ཁོ་རང་ལས་གཞན་པའི་སྔོན་སྣང་དབང་ཤེས་མྱོང་བྱེད་ཀྱི་ཤེས་པ་མེད་ཀྱང་་་
དེའི་རྗེས་སུ་དེ་དྲན་པའི་དྲན་ཤེས་སྐྱེ་བ་འཐད་དེ། ངས་སྔོན་པོ་མཐོང་སྙམ་
དུ་དྲན་པའི་དྲན་ཤེས་དེས་སྔོན་( ༡༦༨ ན）པོ་དྲན་པའི་སྟོབས་ཀྱིས་སྔོན་སྣང་་་
ཡང་དྲན་པ་ཡིན་པའི་ཕྱིར། དཔེར་ན། དགུན་གྱི་དུས་སུ་བྱི་བས་དམུགས་
པའི་ཚེ་དམུགས་པ་མྱོང་གི་དུག་ཞུགས་པ་མ་མྱོང་ཡང་། དཔྱིད་འབྲུག་གི་སྒྲ་
ཐོས་པས་དུག་ལངས་པ་ན་སྔར་དམུགས་པའི་ཚེ་དུག་ཞུགས་འདུག་སྙམ་དུ་་་་
དམུགས་པ་དྲན་པའི་སྟོབས་ཀྱིས་དུག་ཞུགས་པ་དྲན་པ་བཞིན་ནོ། །དེ་ལྟར་
སྤྱོད་འཇུག་ལས། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་
བཞིན་ནོ། །ཞེས་གསུངས་པའི་ཕྱིར། གསུམ་པ་ལ། མངོན་སུམ་གཞན་དང་
རྗེས་དཔག་ལ་རྩོད་པ་སྤང་བ། ཡིད་ཤེས་གཞན་གྱི་རྩོད་པ་སྤང་བ་གཉིས།
དང་པོ་ནི་ཁོ་ན་རེ། སྔོན་འཛིན་དབང་པོའི་མངོན་སུམ་དུ་མེད་པར་ཐལ། དེ་
དམིགས་བྱེད་ཀྱི་ཚད་མ་མེད་པའི་ཕྱིར། དེ་ཉམས་སུ་མྱོང་བྱེད་ཀྱི་རང་རིག་
མངོན་སུམ་མེད་པའི་ཕྱིར་ཟེར་ན་སྐྱོན་མེད་དེ། སྔོན་འཛིན་དབང་སྔོན་གྱིས་
སྔོན་པོ་དངོས་སུ་རྟོགས་པའི་ཤུགས་ལ་རང་ཉིད་རྟོགས་དགོས་པའི་ཕྱིར་ཏེ།
ཚིག་གསལ་ལས། ཚད་མའི་གྲངས་འཇུག་པ་གཞལ་བྱ་གཞན་གྱི་དབང་ཡིན་
པའི་ཕྱིར། གཞལ་བྱ་རྣམ་པའི་རྗེས་སུ་མེད་པ་ཙམ་གྱིས་རང་གི་ངོ་བོ་ཡོད་
པར་རྙེད་པའི་ཚད་མ་དག་གི་ངོ་བོ་རྣམ་པར་འཇོག་པའི་ཕྱིར་དབང་པོས་་་་་
བསྟན་པ་ཅུང་ཟད་ཀྱང་མི་མཁོ་བས་རྣམ་པ་ཐམས་ཅད་དང་ཡུལ་ཁོ་ནས་་་་་
བསྟན་པར་རིགས་སོ། །ཞེས་གསུངས་པའི་ཕྱིར། གཉིས་པ་ནི། ཁོ་ན་རེ། གང་
，373.



པཎ་ཆེན་བདེ་ལེགས་ཉི་མས་མཛད། །
ཟག་གི་བདག་འཛིན་དང་ཆོས་ཀྱི་བདག་འཛིན་མེད་པར་ཐལ། དེ་དམིགས་
བྱེད་ཀྱི་ཚད་མ་མེད་པའི་ཕྱིར་ཏེ། དེ་ཉམས་སུ་མྱོང་བའི་རང་རིག་མེད་པ་
གང་ཞིག །དེས་རང་གི་གཞལ་བྱ་རྟོགས་པའི་ཤུགས་ལ་རང་ཉིད་རྟོགས་པ་
མེད་པའི་ཕྱིར་ཏེ། དེའི་གཞལ་བྱ་མེད་པའི་ཕྱིར་ཟེར་ན། དེ་གཉིས་ཀྱི་གཞལ་
བྱ་ཡོད་དེ། གང་ཟག་གི་བདག་འཛིན་ལ་གང་ཟག་གི་བདག་ཏུ་སྣང་བ་དེ།
དེའི་གཞལ་བྱ་མངོན་སུམ་པ་ཡིན་པའི་ཕྱིར་དང་། ཆོས་ཀྱི་བདག་འཛིན་ལ་
ཆོས་ཀྱི་བདག་ཏུ་སྣང་བ་དེ་ཆོས་ཀྱི་བདག་འཛིན་གྱི་གཞལ་བྱ་ཡིན་པའི་ཕྱིར་་
ཏེ། དེ་གཉིས་རང་ལ་དེ་( ༡༦༨ བ) ལྟར་སྣང་བ་དེ་རྟགས་ཡང་དག་ལ་མ་བརྟེན་
པར་རྟོགས་པའི་ཕྱིར་ཏེ། ཚིག་གསལ་ལས། དེའི་ཕྱིར་གལ་ཏེ་མཚན་གཞིའམ།
རང་གི་མཚན་ཉིད་དམ། སྤྱིའི་མཚན་ཉིད་ཀྱང་རུང་སྟེ། འཇིག་རྟེན་ན་ཡོང་ན་
ནི། ཞེས་གསུངས་པའི་ཕྱིར། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཀྱི་
གཞལ་བྱ་ཡང་ཡོད་དེ། དེ་ལ་དེ་གཉིས་སུ་སྣང་བ་དེའི་གཞལ་བྱ་ཡིན་པའི་
ཕྱིར་ཏེ། ཚིག་གསལ་ལས། ཟླ་བ་གཉིས་ལ་སོགས་པ་རབ་རིབ་ཅན་མ་ཡིན་
པའི་ཤེས་པ་ལ་ལྟོས་ནས་མངོན་སུམ་ཉིད་མ་ཡིན་ལ། རབ་རིབ་ཅན་ལ་སོགས་
པ་ལ་ལྟོས་ནས་ནི་མངོན་སུམ་ཉིད་ཁོ་ནའོ། །ཞེས་གསུངས་པའི་ཕྱིར། དེས་ན་
བུམ་པ་མངོན་སུམ་ཡིན་ཏེ། བུམ་འཛིན་དབང་སྔོན་ལ་མངོན་སུམ་ཡིན་པའི་
ཕྱིར་ཏེ། ཟླ་གཅིག་ཟླ་གཉིས་སུ་སྣང་བ་དེ་ཟླ་བ་གཉིས་སྣང་གི་དབང་ཤེས་ལ་
མངོན་སུམ་ཡིན་པའི་ཕྱིར་ཏེ། ཚིག་གསལ་ལས། ཟླ་བ་གཉིས་ལ་སོགས་པ་
རབ་རིབ་ཅན་མ་ཡིན་པའི་ཤེས་པ་ལ་ལྟོས་ནས་ནི་མངོན་སུམ་ཉིད་མ་ཡིན་ལ་
རབ་རིབ་ཅན་ལ་སོགས་པ་ལ་ལྟོས་ནས་ནི་མངོན་སུམ་ཉིད་ཁོ་ནའོ། །ཞེས་
གསུངས་པའི་ཕྱིར། དེས་ན། མངོན་སུམ་དང་། མངོན་གྱུར་དོན་གཅིག །
རྟགས་ཡང་དག་ལ་མ་བརྟེན་པར་མངོན་སུམ་གྱི་ཚད་མས་རྟོགས་པར་བྱ་བ་་་
མངོན་གྱུར་གྱི་མཚན་ཉིད། འོ་ན། ཚིག་གསལ་ལས། འཇིག་རྟེན་ན་ཡོད་ན་
• 37 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ནི་ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་ཕྱིར། ལྐོག་ཏུ་གྱུར་
པ་ཡིན་ཏེ། དེའི་ཕྱིར་ཡུལ་ཅན་གྱི་རྣམ་པར་ཤེས་པ་དང་ལྷན་ཅིག་ཏུ་མངོན་
སུམ་ཉིད་དུ་རྣམ་པར་བཞག་གོ་ཞེས་ཡོད་ན་མངོན་གྱུར་དུ་ཡིན་པས་ཁྱབ་་་་་
པར་བསྟན་པ་མ་ཡིན་ནམ་སྙམ་ན། དེ་ནི་མ་ཡིན་ཏེ། ལུང་དེའི་མཇུག་ཐོགས་
དེ་མ་ཐག་ཏུ་ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་པར་བྱ་བ་ལ་མི་འཁྲུལ་
བ་ལས་སྐྱེས་པའི་ཤེས་པ་ནི་རྗེས་སུ་དཔག་པའོ། །ཞེས་ལྐོག་གྱུར་ཡོད་པར་
གསུངས་པའི་ཕྱིར། ལུང་གོང་མའི་དོན་ནི། མཚན་གཞི་དང་། མཚོན་བྱ་སྐད་
དོད་གཅིག་པས། འདི་མཚོན་པར་བྱ་བའི་མཚན་གཞིའམ། འདིས་མཚོན་པར་
བྱེད་པས་མཚན་ཉིད་དམ། སྤྱིའི་མཚན་ཉིད་ཀྱིས་བསྡུས་པའི་ཆོས་ཐམས་ཅད་
རང་མངོན་སུམ་རྟོགས་པའི་( ༡༦༩ན）མངོན་སུམ་གྱི་ཚད་མ་ལ་མངོན་སུམ་་་་
དང་། དེ་ལྟ་བུའི་མངོན་སུམ་གྱི་ཚད་མ་དེ་ཉིད་ཡུལ་དེ་ལ་མངོན་སུམ་གྱི་ཚད་
མ་ཡིན་ནོ། །ཊིཀ་ཆེན་ལས། ལུགས་འདིའི་གཟུགས་སྒྲ་ལ་སོགས་པའི་ཡུལ་ལ་
མངོན་སུམ་གྱི་སྒྲ་དངོས་མིང་དང༌། དེ་དག་འཛིན་པའི་ཡུལ་ཅན་ལ་བཏགས་
མིང་དུ་བསྟན་པའི་སྐབས་སུ་ཞེས་གསུངས། འདིའི་དོན་ནི་ཐལ་འགྱུར་པའི་
ལུགས་ལ་གཟུགས་སྒྲ་ལ་སོགས་པའི་ཡུལ་རྣམས་རང་དངོས་སུ་མངོན་སུམ་གྱི་
ཚད་མ་ལ་མངོན་སུམ་གྱི་སྒྲ་དངོས་སུ་འཇུག་ཅིང་། དེ་ལྟ་བུའི་ཡུལ་ཅན་དེ་
ཡུལ་དེ་ལ་མངོན་སུམ་དུ་སྒྲས་བཏགས་ནས་འཇུག་པའི་དོན་ནོ། །དངོས་མིང་
ཞེས་བྱུང་ཡང་གཟུགས་འཛིན་མངོན་སུམ་ལ་མངོན་སུམ་ཡིན་པ་ཞེས་པའི་སྒྲ་
དེ་གཟུགས་དངོས་མིང་མ་ཡིན་ཏེ། དེ་ལ་བརྟེན་ནས་གཟུགས་ཐུན་མོང་མ་
ཡིན་པར་གོ་མི་ནུས་པའི་ཕྱིར། ཁ་ཅིག །གཞི་གྲུབ་ན་མངོན་སུམ་ཡིན་པས་
ཁྱབ་སྟེ། གཞི་གྲུབ་ན་རྣམ་མཁྱེན་ལ་མངོན་སུམ་ཡིན་དགོས་པའི་ཕྱིར་ཟེར་བ་
ནི་མི་འཐད་དེ། རྣམ་མཁྱེན་ལ་མངོན་གྱུར་ཡིན་ན་མངོན་གྱུར་ཡིན་པས་མ་
ཁྱབ་པའི་ཕྱིར་ཏེ། ལྐོག་གྱུར་ཡོད་པའི་ཕྱིར། བཞི་པ་ཚད་མའི་རྣམ་གཞག་
• 375.



པཎ་ཆེན་བདེ་ལེགས་ཉི་མས་མཛད།
བཤད་པ་ལ། མཚན་ཉིད་དབྱེ་བ་སོ་སོའི་མཚན་གཞིའོ། །དང་པོ་ནི། རང་གི་
འཛིན་སྟངས་ཀྱི་ཡུལ་ལ་མི་སླུ་བའི་རིག་པ་ཚད་མའི་མཚན་ཉིད། དབྱེ་ན་
མངོན་སུམ་གྱི་ཚད་མ་དང༌། རྗེས་སུ་དཔག་པའི་ཚད་མ། དཔེ་ཉེར་འཇལ་གྱི་
ཚད་མ། ལུང་གི་ཚད་མ་དང་བཞི། མངོན་སུམ་གྱི་ཚད་མ་དང༌། རྗེས་སུ་
དཔག་པའི་ཚད་མ་གང་རུང་གང་ཞིག །རང་གི་རྟེན་དུ་གྱུར་པའི་རྟགས་ཡང་
དག་དང་ཐལ་འགྱུར་གང་ལ་ཡང་མ་བརྟེན་པར་རང་གི་འཛིན་སྟངས་ཀྱི་་་་་་
ཡུལ་དུ་གྱུར་པའི་གཞལ་བྱ་ལ་མི་སླུ་བའི་རིག་པ། དང་པོའི་མཚན་ཉིད། དབྱེ་
ན་དབང་པོའི་མངོན་སུམ་གྱི་ཚད་མ། ཡིད་ཀྱི་མངོན་སུམ་གྱི་ཚད་མ། རྣལ་
འབྱོར་མངོན་སུམ་དང་གསུམ། མངོན་སུམ་གྱི་ཚད་མ་གང་ཞིག །རང་གི་ཐུན་
མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་གཟུགས་ཅན་ལ་བརྟེན་་་་་
ནས་དངོས་སུ་སྐྱེས་པ་དང་པོའི་མཚན་ཉིད། དེ་གང་ཞིག །རང་གི་ཐུན་
མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་སྐྱེས་པ། གཉིས་པའི་
མཚན་ཉིད། རང་གི་ཐུན་མོང་མ་( ༡༦༩ བ） ཡིན་པའི་བདག་རྐྱེན་དུ་གྱུར་ང་འི་
ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་རང་གི་འཛིན་སྟངས་ཀྱི་་་
ཡུལ་དུ་གྱུར་པའི་བདེན་པའི་རྣམ་པའམ་བདག་མེད་ཕྲ་རགས་གང་རུང་་་་་་
མངོན་སུམ་མཐོང་བའི་རྟེན་འབྲེལ་མི་སླུ་བའི་རིག་པ། རྣལ་འབྱོར་མངོན་
སུམ་གྱི་མཚན་ཉིད། རང་གི་རྟེན་དུ་གྱུར་པའི་རྟགས་ཡང་དག་དང་ཐལ་
འགྱུར་གང་རུང་ལ་བརྟེན་ནས་རང་གི་འཛིན་སྟངས་ཀྱི་ཡུལ་དུ་གྱུར་པའི་་་་་་
གཞལ་བྱ་ལ་མི་སླུ་བའི་རིག་པ། རྗེས་སུ་དཔག་པའི་ཚད་མའི་མཚན་ཉིད།
ཚད་མ་ལ་བཞིར་ཡོད་ཀྱང་། ཚད་མ་ལ་མངོན་སུམ་གྱི་ཚད་མ་དང་། རྗེས་སུ་
དཔག་པའི་ཚད་མ་གཉིས་སུ་གྲངས་མ་ངེས་པའི་སྐྱོན་མེད་དེ། ལུང་ཚད་མ་
དང༌། དཔེ་ཉེར་འཇལ་གྱི་ཚད་མ་གང་རུང་ཡིན་ན། རྗེས་སུ་དཔག་པའི་ཚད་
མ་ཡིན་དགོས་པའི་ཕྱིར། གསུམ་པ་སོ་སོའི་མཚན་གཞི་ནི། གཟུགས་འཛིན་
• 376 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མིག་ཤེས་ནས། རེག་བྱ་འཛིན་པའི་ལུས་ཤེས་ཀྱི་བར་ལྔ་ནི། དབང་པོའི་མངོན་
སུམ་གྱི་ཚད་མའི་མཚན་གཞི། མངོན་ཤེས་དང་པོ་ལྔ་ནི་རྟོག་མེད་ཀྱི་ཤེས་པར་
གྱུར་པའི་ཡིད་མངོན་དང་། སྔོན་འཛིན་དབང་མངོན་གྱིས་དྲངས་ནས་སྐྱེས་
པའི་སྔོན་པོ་ངེས་པའི་ངེས་ཤེས་ནི། རྟོག་པར་གྱུར་པའི་ཡིད་མངོན་གྱི་མཚན་
གཞི་ཡིན་ཏེ། མདོ་ལས། གཟུགས་ཤེས་པ་ནི་རྣམ་པ་གཉིས་ཏེ། །མིག་དང་ཡིད་
ལ་བརྟེན་པའོ། །ཞེས་གསུངས། དེའི་དོན་འཆད་པ་ལ། བཞི་བརྒྱ་པའི་འགྲེལ་
པར། རྣམ་པར་ཤེས་པ་གཉིས་ཀྱི་དོན་གཅིག་རྣམ་པར་ཤེས་པ་མ་ཡིན་ཏེ།
གཅིག་ནི་ཡུལ་གྱི་རྣམ་པ་དངོས་སུ་སྤྱོད་པར་བྱེད་པ་སྟེ་གང་དང་པོར་སྐྱེས་་་་
པའོ། །གཉིས་པ་ནི་དངོས་སུ་བྱེད་པ་ཉིད་དུ་རྣམ་པར་ཤེས་པ་མ་ཡིན་ཏེ།
དབང་པོའི་རྣམ་པར་ཤེས་པའི་སྟོབས་ཀྱིས་དེ་ལྟར་རྟོགས་ཤིང་སྐྱེ་བ་ན། དེས་
ཀྱང་དོན་དེ་རྣམ་པར་ཤེས་སོ་ཞེས་ཉེ་བར་འདོགས་སོ། །ཞེས་གསུངས་པའི་
ཕྱིར། རྟོག་པར་གྱུར་པའི་ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་
བ་བདེ་སྡུག་བཏང་སྙོམས་གསུམ་པོ་དེ། ཡིད་མངོན་ཡིན་ཏེ། དེ་གསུམ་རང་
ཡུལ་དུ་གྱུར་པའི་བདེ་བ་དང༌། སྡུག་བསྔལ་དང་། བཏང་སྙོམས་གསུམ་རིམ་
པ་བཞིན་མྱོང་བའི་མངོན་སུམ་གྱི་ཚད་མ་ཡིན་པའི་ཕྱིར་ཏེ། བཞི་བརྒྱ་པའི་
འགྲེལ་པ་ལས། ཚོར་བ་ལ་སོགས་པ་ལྟར་ཉམས་སུ་མྱོང་བའི་རྣམ་( ༡ ༧༠ ན）པ་
ཡང་མ་ཡིན་ལ། གཟུགས་དང་སྒྲ་ལ་སོགས་པ་བཞིན། དབང་པོའི་སྒོ་ནས་
ཡོངས་སུ་སྤྱད་པར་བྱ་བ་ཡང་མ་ཡིན་ནོ། །ཞེས་གསུངས་པའི་ཕྱིར། དེ་གསུམ་
གང་རུང་ཡིན་ན། ཡིད་མངོན་ཡིན་མི་དགོས་ཏེ། རྗེས་དཔག་ཏུ་གྱུར་པའི་ཡིད་
ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་དེ་ཡིད་མངོན་མ་ཡིན་པའི་་
ཕྱིར་ཏེ། དེ་རྗེས་དཔག་ཡིན་པའི་ཕྱིར་ཏེ། དེ་རྗེས་དཔག་དང་མཚུངས་ལྡན་ལྔ་
མཚུངས་ཀྱི་རིག་པ་ཡིན་པའི་ཕྱིར། རང་ཡུལ་དུ་གྱུར་པའི་བདེ་སྡུག་བཏང་
སྙོམས་གསུམ་གང་རུང་ལ་ཡིད་ཀྱི་མངོན་སུམ་གྱི་ཚད་མ་ཡིན་ན། དེ་གསུམ་
:377 .



པཎ་ཆེན་བདེ་ལེགས་ཉི་མས་མཛད།
གང་རུང་ལ་མངོན་སུམ་ཡིན་མི་དགོས་ཏེ། ཐེག་ཆེན་གྱི་མཐོང་ལམ་བར་ཆད་
མེད་ལམ་དུ་གྱུར་པའི་ཚོར་བ་བཏང་སྙོམས་དེ། རང་ཡུལ་དུ་གྱུར་པའི་བཏང་
སྙོམས་ལ་ཡིད་ཀྱི་མངོན་སུམ་ཚད་མ་ཡིན་ཀྱང༌། དེས་དེ་མངོན་སུམ་དུ་མ་
རྟོགས་པའི་ཕྱིར། ཊིཀ་ཆེན་དུ་ཚོར་བ་བདེ་སྡུག་བཏང་སྙོམས་གསུམ་དུ་་་
གསུངས་པའི་དོན་ཡང་། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་་་་
ཚོར་བ་བདེ་སྡུག་བཏང་སྙོམས་གསུམ་རང་ཡུལ་དུ་གྱུར་པའི་བདེ་སྡུག་བཏང་
སྙོམས་གསུམ་ལ་ཡིད་ཀྱི་མངོན་སུམ་གྱི་ཚད་མ་ཡིན་པ་ལ་དགོངས་ནས་དེ་་་་
ལྟར་གསུངས་པའི་ཕྱིར། འཇིག་རྟེན་གྱི་ཐ་སྙད་ལས་ཀྱང༌། ངས་བདེ་བ་
མྱོང་སྡུག་བསྔལ་ཉམས་སུ་མྱོང་ཞེས་བརྗོད་པའི་ཕྱིར། ཐེག་པ་གསུམ་གྱི་བར་
ཆད་མེད་ལམ་དང་། རྣམ་གྲོལ་ལམ་རྣམས་ནི། རྣལ་འབྱོར་མངོན་སུམ་གྱི་
མཚན་གཞི། ས་མཚམས་ཚོགས་ལམ་ནས། སངས་རྒྱས་ཀྱི་སའི་བར་ན་ཡོད།
འདིའི་མ་མཐའི་ས་མཚམས་སྦྱོར་ལམ་ནས་འཛིན་པ་མི་འཐད་དེ། སྟོང་ཉིད་
མ་རྟོགས་པའི་སྔ་རོལ་དུ་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
རྣལ་འབྱོར་མངོན་སུམ་ཡོད་པར་ཊིཀ་ཆེན་ལས་གསུངས་པའི་ཕྱིར། མྱུ་གུ་
ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་གྲུབ་ཟིན་
པའི་ཕྱིར་ཞེས་པའི་ཐལ་འགྱུར་ལ་བརྟེན་ནས་སྐྱེས་པའི་མྱུ་གུ་བདེན་མེད་དུ་་་
རྟོགས་པའི་རྗེས་དཔག་དང་། མྱུ་གུ་ཆོས་ཅན། བདེན་པར་མེད་དེ།
རྟེན་འབྲེལ་ཡིན་པའི་ཕྱིར་ཞེས་པའི་རྟགས་སྦྱོར་ལ་བརྟེན་ནས་སྐྱེས་པའི་རྗེས་
དཔག་ནི་རྗེས་སུ་དཔག་པའི་ཚད་མའི་མཚན་གཞི་ཡིན། །
༈ འདིའི་སྐབས་སུ་ ༡ ༧༠ བ) མཐའ་དཔྱད་པ་ལ། ཁ་ཅིག་རང་ལ་མངོན་དུ་
གྱུར་པའི་རང་ཡུལ་གྱི་གཙོ་བོ་མངོན་གྱུར་ལ་མི་སླུ་བའི་རིག་པ། མངོན་སུམ་
ཚད་མའི་མཚན་ཉིད། རྟོག་མེད་ཀྱི་ཤེས་པ་ཡིན་ན། ཚད་མ་ཡིན་པས་ཁྱབ་སྟེ།
དེ་ཡིན་ན་རང་གི་སྣང་ཡུལ་ལ་ཚད་མ་ཡིན་པས་ཁྱབ། དེའི་ཡུལ་གྱི་གཙོ་བོ་
•378 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྣང་ཡུལ་ལ་བྱེད་རིགས་པའི་ཕྱིར། རྟོག་པ་ཡིན་ན། ཚད་མ་ཡིན་པས་མ་ཁྱབ་
སྟེ། དེ་ཡིན་ན་རང་གི་ཞེན་ཡུལ་ལ་ཚད་མ་ཡིན་པས་མ་ཁྱབ་པ་གང་ཞིག །
རྟོག་པའི་ཡུལ་གྱི་གཙོ་བོ་ཞེན་ཡུལ་ལ་བྱེད་རིགས་པའི་ཕྱིར་ཟེར་ན། དང་པོ་
ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་སྦྱོར་ལམ་པའི་རྒྱུད་་་་
ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དེ་ཚད་མ་གང་ཞིག །དེ་རྗེས་
དཔག་ཚད་མ་མ་ཡིན་པའི་ཕྱིར། དང་པོ་དེར་ཐལ། དཔྱད་ཤེས་ཡིན་པའི་ཕྱིར།
ཕྱི་མ་མ་གྲུབ་ན། དེ་བསམ་བྱུང་གི་བློ་དང་ཐོས་བྱུང་གི་བློ་གང་རུང་ཡིན་པར་
ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། སྒོམ་བྱུང་གི་བློ་ཡིན་པའི་ཕྱིར།
རྩ་བར་འདོད་ན། དེའི་ཡུལ་གྱི་གཙོ་བོ་མངོན་གྱུར་ཡོད་པར་ཐལ། འདོད་པའི་
ཕྱིར། འདོད་ན། སྟོང་ཉིད་མངོན་གྱུར་ཡིན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། མངོན་གྱུར་མ་ཡིན་པར་ཐལ། ལྐོག་གྱུར་ཡིན་པའི་
ཕྱིར་ཏེ། རྟགས་ལ་བརྟེན་ནས་དཔག་པར་བྱ་བ་ཡིན་པའི་ཕྱིར། གཞན་ཡང་།
ཤེས་བྱ་ཆོས་ཅན། སྟོང་ཉིད་དེ་དེ་འདྲའི་མཉམ་གཞག་ཡེ་ཤེས་ལ་མངོན་གྱུར་
ཡིན་པར་ཐལ། རྩོད་པ་དེའི་ཕྱིར། འདོད་མི་ནུས་ཏེ། དེ་ལ་ལྐོག་གྱུར་ཡིན་པའི་
ཕྱིར། མ་གྲུབ་ན། དེ་འདྲའི་མཉམ་གཞག་ཡེ་ཤེས་ཆོས་ཅན། སྟོང་ཉིད་ཁྱོད་ལ་
ལྐོག་གྱུར་ཡིན་པར་ཐལ། ཁྱོད་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་
ཡིན་པའི་ཕྱིར། གཞན་ཡང་། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཆོས་
ཅན། ཚད་མ་ཡིན་པར་ཐལ། རྟོག་མེད་ཀྱི་ཤེས་པ་ཡིན་པའི་ཕྱིར། ཁྱབ་པ་ཁས།
འདོད་ན། རང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ། འདོད་པའི་ཕྱིར།
འདོད་ན། རང་གི་སྣང་ཡུལ་གྱི་གཙོ་བོ་ལ་ཚད་མ་ཡིན་པར་ཐལ། འདོད་པ་
གང་ཞིག །ཁྱོད་ཀྱི་ཞེན་ཡུལ་མེད་པའི་ཕྱིར། འདོད་ན། དེའི་སྣང་ཡུལ་གྱི་གཙོ་
བོ་ཡོད་པར་ཐལ། འདོད་པའི་ཕྱིར། འདོད་ན། ཟླ་གཅིག་ཟླ་གཉིས་ཡིན་པ་
• 379 •



པཎ་ཆེན་བདེ་ལེགས་ཉི་མས་མཛད།
ཡོད་པར་ཐལ་ལོ། །བྱས་པ་ལ། དེ་ཚད་མ་ཡིན་པར་ཐལ། ( ༡ ༧༡ ན） ཆུ་ཀླུང་
རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར་ཟེར་ན་མི་
མཚུངས་སོ། །ཁ་ཅིག་རང་ཡུལ་གྱི་གཙོ་བོ་རང་ལ་མངོན་གྱུར་བ་ལ་མི་སླུ་བའི་
རིག་པ། མངོན་སུམ་གྱི་ཚད་མའི་མཚན་ཉིད། ཡིད་མངོན་ཡིན་ན་རང་གི་
དེ་མ་ཐག་རྐྱེན་ལས་བྱུང་བས་ཁྱབ། རང་གི་ཡུལ་གྱི་གཙོ་བོ་རང་ལ་ལྐོག་ཏུ་
གྱུར་པ་ལ་མི་སླུ་བའི་རྟོག་པ་རྗེས་དཔག་ཚད་མའི་མཚན་ཉིད་ཟེར་ན། དང་
པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་སྦྱོར་ལམ་པའི་རྒྱུད་ཀྱི་ས་
སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཆོས་ཅན། མངོན་
སུམ་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་སྒྲུབ་ཚུལ་
སྔར་བཞིན་ནོ། །ཚུར་མཐོང་གི་རྒྱུད་ཀྱི་གཞན་སེམས་ཤེས་པའི་མངོན་ངེས་
ཆོས་ཅན། རང་གི་དེ་མ་ཐག་རྐྱེན་དབང་ཤེས་ལ་བརྟེན་ནས་བྱུང་བར་ཐལ།
ཡིད་མངོན་ཡིན་པའི་ཕྱིར། མ་གྲུབ་ན། དེར་ཐལ། དེ་མངོན་སུམ་ཡིན། དེ་
དབང་མངོན་ཡང་མ་ཡིན། རྣལ་འབྱོར་མངོན་སུམ་ཡང་མ་ཡིན་པའི་ཕྱིར།
འདོད་མི་ནུས་ཏེ། མངོན་ཤེས་ཡིན་པའི་ཕྱིར། བུམ་འཛིན་རྟོག་པ་ཆོས་ཅན།
རྗེས་དཔག་ཡིན་པར་ཐལ། དེའི་མཚན་ཉིད་དེའི་ཕྱིར། བུམ་པ་དེ་དེའི་ཡུལ་གྱི་
གཙོ་བོ་ཡིན། བུམ་པ་དེ་ལ་ལྐོག་གྱུར་ཡིན། དེ་དེ་ལ་མི་སླུ་བ་ཡིན་པའི་ཕྱིར། ཕྱི་
མ་དེར་ཐལ། དེ་བུམ་པ་འགྲུབ་བྱེད་ཀྱི་བློ་ཡིན་པའི་ཕྱིར། མ་གྲུབ་ན། བུམ་
པ་ཆོས་ཅན། ཁྱོད་འཛིན་རྟོག་པ་ཁྱོད་འགྲུབ་བྱེད་ཀྱི་བློ་ཡིན་པར་ཐལ། ཁྱོད་
གཞི་གྲུབ་པའི་ཕྱིར། རྩ་བར་འདོད་ན། སྔར་བཞིན། མཁས་པ་ཁ་ཅིག །རང་
ཡུལ་གྱི་གཙོ་བོ་ལ་མི་སླུ་བའི་རིག་པ། ཚད་མའི་མཚན་ཉིད། དབྱེ་ན་མངོན་
རྗེས་གཉིས། ལུང་ཚད་མ་དཔེ་ཉེར་འཇལ་གྱི་ཚད་མ་དང་བཞིའོ། །རྟགས་
དང་དཔེ་གང་རུང་ལ་མ་བརྟེན་པར་རང་ཡུལ་མངོན་སུམ་དུ་སྣང་བའི་རང་་་
གི་གཞལ་བྱ་ལ་མི་བསླུ་བའི་རིག་པ་དེ་དང་པོའི་མཚན་ཉིད། དབྱེ་ན་དབང་
• 38 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མངོན་དང་ཡིད་མངོན་གཉིས། མངོན་སུམ་གྱི་ཚད་མ་གང་ཞིག །རང་གི་
བདག་རྐྱེན་དུ་གྱུར་པའི་དབང་པོ་གཟུགས་ཅན་པ་ལས་དངོས་སུ་སྐྱེས་པ།
དང་པོའི་མཚན་ཉིད། དེ་གང་ཞིག་རང་གི་ཐུན་མོང་མ་ཡིན་པའི་བདག་རྐྱེན་
ཡིད་དབང་ལ་བརྟེན་ནས་དངོས་སུ་སྐྱེས་པའི་ཤེས་པ། གཉིས་པའི་མཚན་
ཉིད། （ ༡ ༧༡ བ) དབྱེ་ན། ཡིད་མངོན་ཁྱད་པར་ཅན་མ་ཡིན་པ་དང་། དེ་ཡིན་
པ་གཉིས། དང་པོ་ནི། གཟུགས་འཛིན་དབང་མངོན་གྱི་རྗེས་སུ་སྐྱེས་པའི་
གཟུགས་ངེས་པའི་ངེས་ཤེས་ལྟ་བུ་གཉིས་པ་ནི་རྣལ་འབྱོར་མངོན་སུམ་ལྟ་བུ་་་
ཡིན། རྟགས་ལ་བརྟེན་ནས་རང་གི་གཞལ་བྱ་ལྐོག་གྱུར་ལ་མི་སླུ་བའི་རིག་པ།
རྗེས་སུ་དཔག་པའི་ཚད་མའི་མཚན་ཉིད། རང་གི་གཞལ་བྱ་མི་སླུ་བའི་ཚིག་
ལུང་ཚད་མའི་མཚན་ཉིད། དཔེ་ཡང་དག་ལ་བརྟེན་ནས་འདྲ་བའམ་རྣམ་
ལྡན་དུ་གཞལ་བ་ལྟར་མི་སླུ་བའི་རིག་པ། དཔེ་ཉེ་བར་འཇལ་བའི་ཚད་མའི་
མཚན་ཉིད། དཔེར་ན། བ་མཐོང་བ་ལ་བརྟེན་ནས་བ་མེན་རྭ་ཅན་དུ་རྟོགས་
པའི་བློ་ལྟ་བུའོ། །ཞེས་གསུངས། འོ་ན་གཟུགས་ཆོས་ཅན། རང་གི་གཞལ་བྱ་ལ་
མི་སླུ་བའི་རིག་པ་ཡིན་པར་ཐལ། མངོན་སུམ་ཡིན་པའི་ཕྱིར། ཁྱབ་པ་ཁས།
རྟགས་གསལ་སླ། སྔར་གྱི་མཚན་ཉིད་དེ་མངོན་སུམ་གྱི་ཚད་མའི་མཚན་ཉིད་
ཟེར་ན། གཟུགས་རྟོགས་པའི་རྟོག་པ་ཆོས་ཅན། མངོན་སུམ་ཚད་མ་ཡིན་
པར་ཐལ། མཚན་ཉིད་དེའི་ཕྱིར། དེ་ལ་རང་ཡུལ་མངོན་སུམ་དུ་སྣང་བ་གང་
ཞིག །རང་གི་གཞལ་བྱ་ལ་མི་སླུ་བའི་རིག་པ་ཡིན་པའི་ཕྱིར། དང་པོ་གྲུབ་
སྟེ། གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་ལ་རང་ཡུལ་
མངོན་སུམ་དུ་སྣང་བའི་ཕྱིར། དགོངས་པ་རབ་གསལ་ལས། དེ་ཉིད་བདེན་
འཛིན་གཉིས་ལྟ་བུ་ལ་ཡང་བདག་གཉིས་ཀྱི་རྣམ་པ་མངོན་སུམ་དུ་འཆར་ལ།
ཞེས་གསུངས་པའི་ཕྱིར། རྟགས་གཉིས་པ་དང་གསལ་བ་ཆོས་ཅན་གྱིས་གྲུབ།
གཞན་ཡང༌། ཚད་མ་ལ་དེ་ལྟར་གྲངས་ངེས་པར་མི་འཐད་པར་ཐལ། ལུང་
· 381 .



པཎ་ཆེན་བདེ་ལེགས་ཉི་མས་མཛད།
ཚད་མ་དང་ཚད་མའི་གཞི་མཐུན་མེད་པའི་ཕྱིར་ཏེ། ལུང་ཚད་མ་ཡིན་ན།
ལུང་རྣམ་དག་ཡིན་དགོས་པའི་ཕྱིར། ལྷའི་མིག་གི་མངོན་ཤེས་ཆོས་ཅན།
དབང་པོའི་མངོན་སུམ་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ།
གཉིས་པ་དེར་ཐལ། དེའི་བདག་རྐྱེན་དུ་གྱུར་པའི་ལྷའི་མིག་དབང་གཟུགས་
ཅན་པ་ཡོད་པའི་ཕྱིར། རྟགས་སླ། རྗེས་དཔག་གི་མཚན་ཉིད་དེ་ཡང་མི་འཐད་
དེ། རང་གི་རྟེན་གཞིར་གྱུར་པའི་ཐལ་འགྱུར་ཙམ་ལ་བརྟེན་ནས་སྐྱེས་པའི་
རྗེས་དཔག་ཡོད་པའི་ཕྱིར། དཔེ་ཉེར་འཇལ་གྱི་ཚད་མའི་དཔེར་བརྗོད་ཡང་
མི་འཐད་དེ། དེ་ནི་ཕྱི་རོལ་པའི་ལུགས་ཡིན་གྱི། ཐལ་འགྱུར་བའི་ལུགས་ཀྱི་
( ༡༧༢ན) དཔེ་ཉེར་འཇལ་གྱི་ཚད་མ་ནི། མཐུན་དཔེ་བརྗོད་པའི་རྟོགས་པར་
རྣམ་གཞག་ལ་བརྟེན་ནས་སྐྱེས་པའི་རྗེས་དཔག་གཅིག་ལ་བྱེད་རིགས་པའི་་་་
ཕྱིར། ཁ་ཅིག །རང་གི་སྣང་བ་ལ་མི་བསླུ་བའི་རིག་པ་ཚད་མའི་མཚན་ཉིད།
ཟེར་ན། སྒྲ་རྟག་འཛིན་རྟོག་པ་ཆོས་ཅན། ཚད་མ་ཡིན་པར་ཐལ། མཚན་ཉིད་
དེའི་ཕྱིར། རང་གི་སྣང་བ་ལ་ཚད་མ་ཡིན་པའི་ཕྱིར། རྟགས་གོང་དུ་བསྒྲུབས་
ཟིན། ཁ་ཅིག །རྟགས་དཔེ་གང་རུང་ལ་མ་བརྟེན་པར་རང་གི་འཛིན་སྟངས་
ཡུལ་རང་ལ་མངོན་འགྱུར་བ་ལ་མི་བསླུ་བའི་རིག་པ། མངོན་སུམ་གྱི་ཚད་མའི་
མཚན་ཉིད། ཡིད་མངོན་ཡིན་ན། རང་གི་བདག་རྐྱེན་དུ་གྱུར་པའི་ཏིང་ངེ་
འཛིན་ལས་མ་སྐྱེས་པས་ཁྱབ། ཞེས་ཟེར་ན། སྒྲ་རྟག་འཛིན་རྟོག་པ་ཆོས་ཅན།
མངོན་སུམ་གྱི་ཚད་མ་ཡིན་པར་ཐལ། མཚན་ཉིད་དེའི་ཕྱིར། རྟགས་གསལ་
གྲུབ་ཟིན། གཞན་སེམས་ཤེས་པའི་མངོན་ཤེས་ཆོས་ཅན། རང་གི་བདག་རྐྱེན་
དུ་གྱུར་པའི་ཏིང་ངེ་འཛིན་ལས་མ་སྐྱེས་པར་ཐལ། ཡིད་མངོན་ཡིན་པའི་ཕྱིར།
རྟགས་གསལ་སླ། ཚིག་གསལ་ལས། རང་གི་མཚན་ཉིད་དམ། སྤྱིའི་
མཚན་ཉིད་ཀྱང་རུང་སྟེ། འཇིག་རྟེན་ལ་ཡོད་ན་ནི་ཐམས་ཅད་མངོན་སུམ་དུ་
དམིགས་པར་བྱ་བ་ཡིན་པར་ལྐོག་ཏུ་མ་གྱུར་པ་ཡིན་ཏེ། དེའི་ཕྱིར་དེའི་ཡུལ་
• 382 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཅན་གྱི་རྣམ་པར་ཤེས་པ་དང་། ལྷན་ཅིག་ཏུ་མངོན་སུམ་ཉིད་དུ་རྣམ་པར་
བཞག་གོ །ཞེས་པའི་དོན་ལ་མཁས་པ་ཁ་ཅིག །ཤེས་པ་ཡིན་ན་གང་གི་སྣང་བ་
ལ་ཚད་མ་ཡིན་པས་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་
དེ་རང་གི་སྣང་བ་ལ་ཚད་མ་མ་ཡིན་པའི་ཕྱིར། དེས་ན། གཉིས་སྣང་ཅན་གྱི་
ཤེས་པ་ཡིན་ན། རང་གི་སྣང་བ་ལ་ཚད་མ་ཡིན་པས་ཁྱབ་པ་ལུང་དེའི་དོན་
ཡིན་གསུངས། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་རང་གི་སྣང་བ་
ལ་ཚད་མ་ཡིན་པར་ཐལ། དེ་རང་ལ་ཆོས་ཉིད་སྣང་བ་ལ་ཚད་མ་ཡིན་པའི་
ཕྱིར། མ་གྲུབ་ན། དེ་ལ་ཆོས་ཉིད་དུ་སྣང་བ་ཆོས་ཅན། ཐེག་ཆེན་གྱི་མཐོང་
ལམ་བར་ཆད་མེད་ལམ་དེ་ཁྱོད་ལ་ཚད་མ་ཡིན་པར་ཐལ། ཁྱེད་དེ་ལ་སྣང་
བའི་ཕྱིར། མ་གྲུབ་ན། དེ་དེར་ཐལ། དེ་ལ་ཆོས་ཉིད་དུ་སྣང་བ་ཡོད་པའི་ཕྱིར།
བྱས་པ་ལ་ཁོ་ན་རེ། དེ་རང་ལ་ཆོས་ཉིད་སྣང་བའི་སྣང་བ་ལ་ཚད་མ་ཡིན་པར་
ཐལ། དེ་( ༡༧༢ བ)རང་གི་སྣང་བ་ལ་ཚད་མ་ཡིན་པའི་ཕྱིར། འདོད་ན། དེ་ལ་
ཆོས་ཉིད་སྣང་བ་ཆོས་ཅན། དོན་དམ་བདེན་པ་ཡིན་པར་ཐལ། ཐེག་ཆེན་གྱི་
མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་པའི་ཕྱིར། ཟེར་ན། ཐེག་ཆེན་
གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་ཐལ།
ཁྱོད་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་རྟོགས་པའི་ཕྱིར། མ་
གྲུབ་ན། དེར་ཐལ། སྔོན་སྣང་དབང་ཤེས་ཀྱིས་སྔོན་སྣང་དབང་ཤེས་རྟོགས་
པའི་ཕྱིར་ཏེ། སྔོན་སྣང་དབང་ཤེས་ཀྱི་དུས་སུ་སྔོན་སྣང་དབང་ཤེས་རྟོགས་
བྱེད་ཀྱི་ཚད་མ་ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་
ཆད་མེད་ལམ་དེ་ཐ་སྙད་དཔྱོད་བྱེད་ཀྱི་ཚད་མ་ཡིན་པར་ཐལ། དེས་ཐེག་ཆེན་
གྱི་མཐོང་ལམ་བར་ཆད་མེད་ལམ་རྟོགས་པའི་ཕྱིར། འདོད་ན། དོན་དམ་
དཔྱོད་བྱེད་ཀྱི་ཚད་མ་ཡིན་ན། ཐ་སྙད་དཔྱོད་བྱེད་ཀྱི་ཚད་མ་ཡིན་དགོས་པར་
ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། ཐ་སྙད་དཔྱོད་བྱེད་ཀྱི་
• 383 •



པཎ་ཆེན་བདེ་ལེགས་ཉི་མས་མཛད།
ཚད་མ་ཡིན་ན། རང་གི་འཛིན་སྟངས་ཀྱི་ཡུལ་དུ་གྱུར་པའི་ཀུན་རྫོབ་བདེན་པ་
ཡོད་པས་ཁྱབ་པའི་ཕྱིར། ཡང་ཁོ་ན་རེ། བདག་མེད་རྟོགས་པའི་རྗེས་དཔག་
དེས་བདག་མེད་རྟོགས་པའི་རྗེས་དཔག་རྟོགས་པར་ཐལ། ཐེག་ཆེན་མཐོང་
ལམ་བར་ཆད་མེད་ལམ་དེས་ཁོ་རང་རྟོགས་པའི་ཕྱིར། རྟགས་ཁས། འདོད་ན།
དེས་བདག་མེད་དངོས་སུ་རྟོགས་པའི་ཤུགས་ལ་ཁོ་རང་རྟོགས་པར་ཐལ།
འདོད་པའི་ཕྱིར། འདོད་ན། མ་ཡིན་དགག་ཏུ་ཐལ། འདོད་པའི་ཕྱིར་ཟེར་ན་
མ་ཁྱབ་བོ། །ཡང་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་རང་རྟོགས་
པའི་ཤུགས་ལ་སྟོང་ཉིད་རྟོགས་པར་ཐལ། དེས་ཁོ་རང་རྟོགས་པའི་ཕྱིར་ན་མ་
ཁྱབ་སྟེ། འདོད་ན། དེའི་ཡུལ་དུ་གྱུར་པའི་ཆོས་ཉིད་མ་ཡིན་དགག་ཏུ་ཐལ།
འདོད་པའི་ཕྱིར། ཟེར་ན་མ་ཁྱབ། མཚན་ཉིད་རྣམས་ལ་ཁྱབ་པ་མེད་དེ། ཐེག་
ཆེན་མཐོང་ལམ་བར་ཆད་མེད་ལམ་སྒྲུབ་པ་མ་ཡིན་པའི་ཕྱིར་ཏེ། དེ་མ་ཡིན་
དགག་ཡིན་པའི་ཕྱིར་ཏེ། འཕགས་པ་ཐོགས་མེད་དང༌། ཚེ་དཔག་མེད་མ་ཡིན་
དགག་ཡིན་པའི་ཕྱིར་ཏེ། དེ་ལྟར་དྲང་ངེས་རྣམ་འབྱེད་ལས་བཤད་པའི་ཕྱིར།
ཐལ་འགྱུར་གཉིས་པའི་སྐྱོན་ནི་མེད་དེ། བདག་མེད་རྟོགས་པའི་རྗེས་དཔག་
བསྒྲུབ་པ་མ་ཡིན་པའི་ཕྱིར་ཏེ། དེ་མ་ཡིན་དགག་ཡིན་པའི་ཕྱིར། སྤྱོད་འཇུག་
ལས། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་བཞིན་ནོ། །
ཞེས་གསུངས་པའི་དོན་ལ་མཁས་པ་ཁ་ཅིག །( ༡༧༣ ན) སྔོན་སྣང་དབང་ཤེས་
ཀྱི་དུས་སུ་སྔོན་སྣང་དབང་ཤེས་རྟོགས་པའི་ཚད་མ་མེད་ཀྱང་། དེའི་རྗེས་
སུ་སྐྱེས་པའི་སྔོན་པོ་དྲན་པའི་དྲན་ཤེས་ཀྱིས་སྔོན་སྣང་དབང་ཤེས་རྟོགས་པ་་་
འཐད་དེ། ངས་སྔོན་པོ་མཐོང་སྙམ་དུ་དྲན་པའི་དྲན་ཤེས་དེས་སྔར་སྔོན་པོ་
མཐོང་བ་དྲན་པ་ལ་བརྟེན་ནས་སྔོན་སྣང་དབང་ཤེས་རྟོགས་པའི་ ཕྱིར།
དཔེར་ན། དགུན་གྱི་དུས་སུ་བྱི་བས་དམུགས་པའི་ཚེ་དུག་ཞུགས་པ་མ་རྟོགས་
ཀྱང་། ཕྱི་ནས་འབྲུག་གི་སྒྲ་ཐོས་པའི་ཚེ། སྔར་དམུགས་པའི་དུས་སུ་དུག་
• 384 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞུགས་འདུག་སྙམ་དུ་དྲན་པ་བཞིན་ནོ། །ཟེར་ན། སྔོན་སྣང་དབང་ཤེས་ཀྱི་
དུས་སུ་སྔོན་སྣང་དབང་ཤེས་རྟོགས་པའི་ཚད་མ་ཡོད་པར་ཐལ། དེའི་རྗེས་
སུ་སྐྱེས་པའི་སྔོན་པོ་དྲན་པའི་དྲན་ཤེས་དེ་རྟོགས་ཟིན་རྟོགས་པའི་རིགས་པ་་་
ཡིན་པའི་ཕྱིར། དེ་སྔོན་སྣང་དབང་ཤེས་ལ་དཔྱད་ཤེས་ཡིན་པའི་ཕྱིར། གཞན་
ཡང་། སྔོན་སྣང་དབང་ཤེས་ཀྱིས་ཁོ་རང་རྟོགས་པར་ཐལ། དེས་སྔོན་པོ་དངོས་
སུ་རྟོགས་པའི་ཆ་ནས་དེ་སྔོན་པོ་མྱོང་བར་འཇོག་རིགས་པའི་ཕྱིར། དེས་སྔོན་
སྣང་དབང་ཤེས་ཤུགས་ལ་རྟོགས་པའི་ཆ་ནས་སྔོན་སྣང་དབང་ཤེས་དཔྱད་་་་
པར་འཇོག་རིགས་པའི་ཕྱིར་ཏེ། རང་འགྲེལ་ལས། གང་གི་ཕྱིར་དྲན་པ་གཞན་
ཉིད་ཡོད་པ་མ་ཡིན་པ་དེའི་ཕྱིར། གང་ཉམས་སུ་མྱོང་བའི་ཤེས་པས་མྱོང་བ་
དེ། དྲན་པའི་ཤེས་པས་མྱོང་བ་མ་ཡིན་པས་དྲན་པ་ཡུལ་དང་བཅས་པར་
འགྱུར་ལ་ཉམས་སུ་མྱོང་བའི་ཤེས་པས་ཡོངས་སུ་དཔྱད་པ་གང་ཡིན་པ་དེ།
དྲན་པ་ཡོངས་སུ་མ་དཔྱད་པ་མ་ཡིན་པས་བདག་གིས་མཐོང་ཞེས་བྱ་བར་་་་
ཡང་འགྱུར། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཤེས་པ་ཡིན་ན།
རང་ཉིད་ཀྱིས་རང་ཉིད་རྟོགས་པས་ཁྱབ་པར་ཐལ། སྔོན་སྣང་དབང་ཤེས་
ཀྱིས་ཁོ་རང་རྟོགས་པའི་ཕྱིར་ན་མ་ཁྱབ། འདོད་ན། བདེན་འཛིན་ལོག་ཤེས་
ཡིན་པ་ཆོས་ཅན། དེར་ཐལ། དེའི་ཕྱིར། འདོད་ན། བདེན་འཛིན་ལོག་ཤེས་སུ་
རྟོགས་པར་ཐལ། འདོད་པའི་ཕྱིར། འདོད་མི་ནུས་ཏེ། བདེན་འཛིན་ཡིན་པའི་
ཕྱིར་ཏེ། བདེན་འཛིན་དང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར་ཟེར་
ན། སྔོན་སྣང་དབང་ཤེས་ཀྱིས་ཁོ་རང་རྟོགས་པར་ཐལ། བུམ་འཛིན་རྟོག་པས་
ཁོ་རང་རྟོགས་པའི་ཕྱིར་ཏེ། བུམ་འཛིན་རྟོག་པར་གྱུར་པའི་ཡིད་ཀྱི་རྣམ་པར་
ཤེས་པས་ཁོ་རང་རྟོགས་པའི་ཕྱིར་ཏེ། དེའི་གཞལ་བྱར་གྱུར་པའི་ཤེས་པ་ཡོད་
པའི་ཕྱིར། ཡིད་ཀྱི་རྣམ་པར་ཤེས་པའི་འཁོར་དུ་བྱུང་( ༡ ༧༣ བ) བའི་ཚོར་བ་
བདེ་བ་དེ། རང་ཡུལ་དུ་གྱུར་པའི་བདེ་བ་ལ་ཡིད་ཀྱི་མངོན་སུམ་དང༌། དེའི་
，385 •



པཎ་ཆེན་བདེ་ལེགས་ཉི་མས་མཛད།
འཁོར་དུ་བྱུང་བའི་ཚོར་བ་སྡུག་བསྔལ་དེ་རང་ཡུལ་དུ་གྱུར་པའི་ཚོར་བ་སྡུག་་
བསྔལ་ལ་ཡིད་ཀྱི་མངོན་སུམ་ཚད་མ་དང་། དེའི་འཁོར་དུ་བྱུང་བའི་ཚོར་བ་
བཏང་སྙོམས་དེ། རང་ཡུལ་དུ་གྱུར་པའི་བཏང་སྙོམས་ལ་ཡིད་ཀྱི་མངོན་སུམ་
ཡིན་པའི་ཕྱིར་ཏེ། དེ་ལྟར་དུ་ཊིཀ་ཆེན་ལས་བཤད་པའི་ཕྱིར། གཞན་ཡང་།
སྔོན་སྣང་དབང་ཤེས་ཀྱིས་ཁོ་རང་རྟོགས་པར་ཐལ། ཐེག་ཆེན་གྱི་མཐོང་ལམ་
བར་ཆད་མེད་ལམ་གྱིས་ཁོ་རང་རྟོགས་པའི་ཕྱིར་ཏེ། ཊཱིཀ་ཆེན་ལས། མཉམ་
བཞག་རྣམ་པར་མི་རྟོག་པའི་ཡེ་ཤེས་ཀྱིས་རང་གི་གཞལ་བྱ་ཆོས་ཉིད་གྲུབ་པ་་་
ན། དེའི་སྟོབས་ཀྱིས་ཡུལ་ཅན་ཡེ་ཤེས་འགྲུབ་པ་ལ་རིག་བྱ་རིག་བྱེད་སོ་སོར་
སྣང་བའི་གཉིས་སྣང་ལོག་པ་དང་། གཞན་ལུགས་ཀྱི་ཤེས་པ་ཐམས་ཅད་
ཁ་ནང་ལྟ་ལ་གཉིས་སྣང་ལོག་པའི་འཛིན་རྣམ་ཡན་གར་བར་འདོད་པ་དང་་་་
མཚུངས་པའི་ཁྱད་པར་ནི་འབྲས་བུའི་སྐབས་སུ་འཆད་པར་འགྱུར། ཞེས་
གསུངས་པའི་ཕྱིར། བྱས་པ་ལ་མཁས་པ་ཁ་ཅིག །སྐྱོན་མེད་དེ། ཐེག་ཆེན་གྱི་
མཐོང་ལམ་བར་ཆད་མེད་ལམ་གྱིས་ཁོ་རང་གྲུབ་པ་ལུང་དེའི་དོན་ཡིན་པའི་་་
ཕྱིར། ཞེས་གསུངས། འོ་ན། དེས་ཁོ་རང་གྲུབ་པར་ཐལ། དེས་ཁོ་རང་གྲུབ་པའི་
ཕྱིར། འདོད་ན། དེས་ཁོ་རང་རྟོགས་པར་ཐལ། འདོད་པའི་ཕྱིར་བྱས་པ་ལ།
བྱས་པ་སྒྲ་མི་རྟག་པར་གྲུབ་པར་ཐལ། བྱས་པས་སྒྲ་མི་རྟག་པ་འགྲུབ་པའི་
ཕྱིར། ཞེས་གསུངས། ཁ་ཅིག །རང་ཡུལ་དུ་གྱུར་པའི་བདེ་སྡུག་བཏང་སྙོམས་
གསུམ་གང་རུང་ལ་ཡིད་ཀྱི་མངོན་སུམ་ཚད་མ་ཡིན་ན། དེ་གང་རུང་ལ་མངོན་
སུམ་གྱི་ཚད་མ་ཡིན་པས་ཁྱབ་ཟེར་ན། ཐེག་ཆེན་མཐོང་ལམ་བར་ཆད་མེད་
ལམ་དུ་གྱུར་པའི་ཚོར་བ་བཏང་སྙོམས་ཆོས་ཅན། དེར་ཐལ་དེའི་ཕྱིར། རྟགས་
བསྒྲུབས་ཟིན། འདོད་ན། དེས་དངོས་སུ་རྟོགས་པར་ཐལ། འདོད་པའི་ཕྱིར།
༈ དེ་རྣམས་ཀྱི་ནང་ནས། རྣམ་པ་དེ་ལྟར་མདོ་སྡེ་གཞན་ཡང་ནི། །དྲང་
དོན་ཉིད་དུ་ལུང་འདིས་གསལ་བར་བྱས། །ཞེས་པའི་སྐབས་སུ། མཐའ་དཔྱད་
• 386 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པ་ལ། ཁ་ཅིག །སྐབས་འདིར་དྲང་དོན་དུ་བསྒྲུབ་དགོས་ཀྱི་ལུང་དེ་ལ་རྣམ་པ་
ལྔ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་རྟག་བརྟན་ཐེར་ཟུག་གི་བདེར་
གཤེགས་སྙིང་པོ་ཡོད་པར་སྟོན་པའི་མདོ། ཕྱི་དོན་མེད་པར་སྟོན་པའི་མདོ།
ཀུན་( ༡༧༤ན)གཞིའི་རྣམ་ཤེས་ཡོད་པར་སྟོན་པའི་མདོ། མཚན་ཉིད་གསུམ་
ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ། མཐར་ཐུག་ཐེག་
པ་གསུམ་དུ་གྲུབ་པར་སྟོན་པའི་མདོ་རྣམས་སུ་ཡོད་པའི་ཕྱིར། ཞེས་ཟེར་ན།
སེམས་ཅན་གྱི་རྒྱུད་ལ་རྟག་བརྟན་ཐེར་ཟུག་གི་བདེར་གཤེགས་སྙིང་པོ་མེད་་་་་
པར་ཐལ། སེམས་ཅན་ཐམས་ཅད་ཀྱི་རྒྱུད་ལ་དེ་ཡོད་པར་སྟོན་པའི་མདོ་དེ་
དྲང་དོན་དགོངས་པ་ཅན་གྱི་མདོ་ཡིན་པའི་ཕྱིར། རྟགས་སོང་། དེར་ཐལ། དེ་
འདྲའི་མདོ་དེ་སྐབས་འདིར་དྲང་དོན་དུ་བསྒྲུབ་དགོས་ཀྱི་མདོ་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། སེམས་ཅན་གྱི་རྒྱུད་ལ་བདེར་གཤེགས་
སྙིང་པོ་དེ་རྟག་པ་བརྟན་པ་ཐེར་ཟུག་པ་ཡིན་པའི་ཕྱིར་ཏེ། དེའི་རྒྱུད་ལ་དེ་མི་
འཇིགས་པའི་ཆོས་ཡིན་པའི་ཕྱིར་ཏེ། ཡང་སྟོང་ཐུན་ཆེན་མོ་ལས། སྐབས་
འདིར་དྲང་དོན་དུ་བསྒྲུབ་དགོས་ཀྱི་མདོ་དེ་ལ་ཡང་ལྔ་ཡོད་དེ། སེམས་ཅན་
ཐམས་ཅད་ཀྱི་རྒྱུད་ལ་སྟོབས་སོགས་སངས་རྒྱས་ཀྱི་ཡོན་ཏན་རང་ཆས་སུ་་་་་་
གྲུབ་པའི་རྟག་བརྟན་བདེན་གྲུབ་ཀྱི་བདེར་གཤེགས་སྙིང་པོ་ཡོད་པར་སྟོན་་་་
པའི་མདོ་བཞི་གོང་བཞིན་ཡོད་པའི་ཕྱིར། ཞེས་གསུངས། མདོ་དང་པོ་དེ་ཆོས་
ཅན། སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ། སྐབས་འདིར་
དྲང་དོན་གྱི་མདོར་འགྲེལ་དགོས་པའི་མདོ་ཡིན་པའི་ཕྱིར། རྟགས་ཁས། ཁྱབ་
སྟེ། རང་འགྲེལ་ལས། དེའི་ཕྱིར་དེ་ལྟར་རྣམ་པར་ཤེས་པ་སྨྲ་བ་རྣམས་ཀྱིས་
ངེས་པའི་དོན་ཉིད་དུ་གང་བླངས་པ་ཐམས་ཅད་ལུང་འདིས་དྲང་བའི་དོན་་་་་
ཉིད་དུ་མངོན་པར་གསལ་བར་བྱས་ནས། ཞེས་གསུངས་པའི་ཕྱིར། འདོད་ན།
སེམས་ཙམ་པས་སེམས་ཅན་ཐམས་ཅད་ཀྱི་རྒྱུད་ལ་སྟོབས་སོགས་སངས་རྒྱས་་
• 387 .



པཎ་ཆེན་བདེ་ལེགས་ཉི་མས་མཛད།
ཀྱི་ཡོན་ཏན་རང་ཆས་སུ་གྲུབ་པའི་རྟག་བརྟན་བདེན་གྲུབ་ཀྱི་བདེར་གཤེགས་
སྙིང་པོ་ཡོད་པར་ཁས་ལེན་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ།
ཕྱི་རོལ་དོན་དུ་གྱུར་པའི་ལེན་པའི་རྣམ་པར་ཤེས་པ་ཟབ་ཅིང་ཕྲ་ཞེས་པའི་་་་་
ལུང་ཆོས་ཅན། ཁྱོད་སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ།
ཁྱོད་སྐབས་འདིར་དྲང་དོན་དུ་བསྒྲུབ་དགོས་ཀྱི་ལུང་ཡིན་པའི་ཕྱིར། ཁྱབ་པ་
ཁས། རྟགས་དེར་ཐལ། དགོངས་འགྲེལ་གྱི་མདོ་ཚིག་ཏུ་གྱུར་པའི་ཀུན་གཞིའི་
རྣམ་ཤེས་ཡོད་པར་སྟོན་པའི་ལུང་ཡིན་( ༡༧༤བ）པའི་ཕྱིར། རྩ་བར་འདོད་ན་
སླ། གཞན་ཡང་། མདོ་སྡེ་དགོངས་འགྲེལ་གྱི་མཚན་ཉིད་གསུམ་ལ་བདེན་པར་
ཡོད་མེད་ཀྱི་ཁྱད་པར་དངོས་སུ་ཕྱེ་ནས་བསྟན་པར་ཐལ། མཚན་ཉིད་གསུམ་
ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་དེ། སྐབས་འདིར་
དྲང་དོན་དུ་བསྒྲུབ་དགོས་པའི་མདོ་ཡིན་པའི་ཕྱིར། རྟགས་ཁས། འདོད་ན།
མདོ་སྡེ་དགོངས་འགྲེལ་དེས། ཀུན་བརྟགས་བདེན་མེད་དངོས་སུ་བརྗོད་བྱའི་
གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་དོན་དམ་པ་
དངོས་ཀྱི་བསྟན་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན།
མདོ་སྡེ་དགོངས་འགྲེལ་ཆོས་ཅན། ངེས་དོན་གྱི་མདོ་ཡིན་པར་ཐལ། དོན་དམ་
པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་རོ། །
རང་ལུགས་ལ། སྐབས་འདིར་དྲང་དོན་དུ་འགྲེལ་རྒྱུའི་མདོ་ངོས་བཟུང་བ་
དང༌། དེ་དྲང་དོན་དུ་འགྲེལ་བྱེད་ཀྱི་མདོ་ངོས་གཟུང་བ་གཉིས། དང་པོ་ནི།
སྐབས་འདིར་དྲང་དོན་དུ་འགྲེལ་རྒྱུའི་མདོ་ལ་བཞི་ཡོད་དེ། བཅོམ་ལྡན་
འདས་ཏིང་ངེ་འཛིན་གྱི་སྤྱོད་ཡུལ་གཟུགས་ཅན་དེ་སེམས་ལས་ཐ་དད་པ་་་་་་
ཞེས་བགྱིའམ། སེམས་ལས་ཐ་དད་པ་མ་ལགས་ཞེས་བགྱི། སེམས་ལས་ཐ་དད་
པ་མ་ཡིན་ཞེས་བགྱིའོ། །ཞེས་སོགས་ཀྱིས་ཕྱི་དོན་མེད་པར་སྟོན་པའི་དགོངས་
འགྲེལ་གྱི་མདོ་དེ། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་
，388 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཅད་ཆུའི་རྒྱུན་བཞིན་འབབ། །བདག་ཏུ་རྟོགས་པར་འགྱུར་ན་མི་རུང་ཞེས། །
བྱིས་པ་རྣམས་ལ་ངས་ནི་དེ་མ་བསྟན། །ཅེས་ཀུན་གཞིའི་རྣམ་ཤེས་མེད་པར་
སྟོན་པའི་དགོངས་འགྲེལ་གྱི་མདོ། ཆོས་རྣམས་ཀྱི་མཚན་ཉིད་ངོ་བོ་ཉིད་མེད་
པ་གང་ཞེ་ན། ཀུན་བརྟགས་པའི་མཚན་ཉིད་གང་ཡིན་པའོ། །ཞེས་སོགས་ཀྱི་
མཚན་ཉིད་གསུམ་ལ་སེམས་ཙམ་པའི་འདོད་པ་ལྟར་གྱི་བདེན་པར་གྲུབ་མ་་་་
གྲུབ་ཕྱེ་ནས་སྟོན་པའི་དགོངས་འགྲེལ་གྱི་མདོ། ཞི་བ་སྒྲོད་པ་གཅིག་པུའི་ཉན་
ཐོས་རྣམས་ནི། སངས་རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་།
ཞེས་སོགས་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་དགོངས་འགྲེལ་་
གྱི་མདོ་རྣམས་སུ་ཡོད་པའི་ཕྱིར། གཉིས་པ་ནི། ཇི་ལྟར་ནད་པ་ན་བ་ལ། །སྨན་
པས་སྨན་ནི་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །ཇི་ཙམ་
འཚམས་པའི་ཆོས་སྟོན་ཏོ། །ཞེས་ལང་གཤེགས་ཀྱི་ལུང་འདིས། （༡༧༥ན） མདོ་
ཚན་དང་པོ་དེ་དྲང་དོན་དུ་འགྲེལ། སེམས་ཅན་ཐམས་ཅད་ཀྱི་རྒྱུད་ལ་མཚན་
དཔེ་གསལ་རྫོགས་ཀྱི་རྟག་བརྟན་ཐེར་ཟུག་གི་བདེར་གཤེགས་སྙིང་པོ་ཡོད་་་་
པར་སྟོན་པའི་ལུང་དྲང་དོན་དུ་འགྲེལ་པའི་ལང་གཤེགས་ཀྱི་ལུང་དེས། མདོ་
ཚན་གཉིས་པ་དྲང་དོན་དུ་འགྲེལ། བཅོམ་ལྡན་འདས་སྟོང་པ་ཉིད་དང་། མི་
སྐྱེ་བ་དང་། མི་འགག་པ་དང་། རང་བཞིན་མེད་པའི་མཚན་ཉིད། ཅེས་སོགས་
ལང་གཤེགས་ཀྱི་ལུང་འདིས་མདོ་ཚན་གསུམ་པ་དྲང་དོན་དུ་འགྲེལ་ལོ། །
མཐར་ཐུག་ཐེག་པ་གསུམ་དུ་གྲུབ་པར་བསྟན་པའི་དགོངས་འགྲེལ་གྱི་མདོ།
དྲང་དོན་དུ་འགྲེལ་པའི་མདོ་སྐབས་འདིར་མི་འདྲེན་པའི་རྒྱུ་མཚན་ཡོད་དེ།
མགོན་པོ་ཀླུ་སྒྲུབ་ཀྱིས་མདོ་ཀུན་ལས་བཏུས་པར། དེ་དྲང་དོན་དུ་རྒྱས་པར་
བསྒྲུབས་པ་ལ་དགོངས་པ་ཡིན་པའི་ཕྱིར། །
༈ དེ་རྣམས་ཀྱི་ནང་ནས། ཉོན་མོངས་སྐྱོན་རྣམས་མ་ལུས་འཇིག་ཚོགས་
ལ། །ཞེས་སོགས་ཀྱི་སྐབས་སུ། འཁོར་བར་འཆིང་བྱེད་ཀྱི་རྩ་བ་འཇིག་ལྟ་
，389 .



པཎ་ཆེན་བདེ་ལེགས་ཉི་མས་མཛད།
ངོས་བཟུང་བ། དེ་འཇོམས་བྱེད་ཀྱི་གཉེན་པོ་ཇི་ལྟར་བསྒོམ་ཚུལ། དང་པོ་
ནི། རང་འགྲེལ་ལས། དེ་ལ་འཇིག་ཚོགས་ལ་ལྟ་བ་ནི་ང་དང་ང་ཡི་བའོ་སྙམ་
པ་དེ་ལྟ་བུའི་རྣམ་པར་བཞུགས་པའི་ཤེས་རབ་ཉོན་མོངས་པ་ཅན་ནོ། །ཞེས་
གསུངས། དོན་ནི། སྡུག་བསྔལ་ཀུན་གྱི་རྩ་བར་གྱུར་པའི་འཇིག་ལྟ་བཞག་ཏུ་
ཡོད་དེ། རང་གི་དམིགས་ཡུལ་དུ་གྱུར་པའི་རང་རྒྱུད་ཀྱི་ངའམ་ང་ཡི་བ་ཙམ་
ལ་དམིགས་ནས་རང་བཞིན་གྱིས་གྲུབ་པའི་རྣམ་པར་གཞག་པའི་བློ་ལྷན་སྐྱེས་
དེ་འཇིག་ལྟ་ཡིན་པའི་ཕྱིར། དེས་ན་རང་ཡུལ་བདེན་གྲུབ་ཏུ་འཛིན་པའི་བློ་
བདེན་འཛིན་གྱི་མཚན་ཉིད། དབྱེ་ན་གང་ཟག་གི་བདག་འཛིན་དང༌། ཆོས་ཀྱི་
བདག་འཛིན་གཉིས། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་
ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ། དང་པོའི་མཚན་ཉིད།
དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་ཀུན་བརྟགས་དང་། ལྷན་སྐྱེས་
གཉིས་ལས། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་
དང་། གྲུབ་མཐས་རྒྱུད་བསླད་པའི་དབང་གིས་གང་ཟག་བདེན་པར་གྲུབ་པ་
འཐད་སྙམ་དུ་འཛིན་བློ་ལྟ་བུ་དང་པོའི་མཚན་གཞི། གང་ཟག་རང་གི་མཚན་
ཉིད་ཀྱིས་གྲུབ་པར་འཛིན་པའི་བློ་( ༡ ༧༥ བ）ལྷན་སྐྱེས་ལྟ་བུ་གཉིས་པའི་མཚན་
གཞི། རང་གི་དམིགས་ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་
ཆོས་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཆོས་་་
ཀྱི་བདག་འཛིན་གྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན།
ཀུན་བརྟགས་དང་ལྷན་སྐྱེས་གཉིས། གྲུབ་མཐས་རྒྱུད་བསླད་པའི་དབང་གིས་
གཟུགས་རང་གི་མཚན་ཉིད་གྲུབ་པ་འཐད་སྙམ་དུ་འཛིན་པའི་བློ་དང་། རྡུལ་
ཕྲན་ཆ་མེད་ཀྱིས་བསགས་པའི་རགས་པ་དང་། དེ་འཛིན་པའི་ཚད་མ་རྫས་
གཞན་དུ་འཛིན་པའི་རྟོག་པ་ལྟ་བུ་དང་པོའི་མཚན་གཞི། གཟུགས་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་ལྷན་སྐྱེས་གཉིས་པའི་མཚན་གཞི།
• 390 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
འཇིག་ལྟ་ཡིན་ལ་གང་ཟག་གི་བདག་འཛིན་མ་ཡིན་པའི་མུ་ནི་མེད་དེ། འཇིག་
ལྟ་ཡིན་ན་གང་ཟག་གི་བདག་འཛིན་ཡིན་པས་ཁྱབ་པའི་ཕྱིར། གང་ཟག་གི་
བདག་འཛིན་ཡིན་ལ་འཇིག་ལྟ་མ་ཡིན་པའི་མུ་ནི་ཡོད་དེ། གཞན་གྱི་ང་ལ་
དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ་ཡིན་ཏེ།
འཇིག་ལྟ་ཡིན་ན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་དང་ང་ཡི་བ་གང་་་
རུང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པ་ཅིག་དགོས་
པའི་ཕྱིར། གཉིས་པ་ནི། འཇིག་ལྟའི་གཉེན་པོར་བདག་མེད་གཉིས་ཀྱི་སྟོང་
ཉིད་བསྒོམ་དགོས་ཏེ། བདག་མེད་འདི་ནི་འགྲོ་བ་རྣམ་གྲོལ་ཕྱིར། །ཆོས་དང་
གང་ཟག་དབྱེ་བ་རྣམ་གཉིས་གསུངས། །ཞེས་གསུངས་པའི་ཕྱིར། དེ་ཡང་
བསྟན་བཅོས་འདིར་བཤད་པའི་རིམ་པའི་དབང་དུ་བྱས་ན་ཆོས་ཀྱི་བདག་་་་
མེད་དང་པོར་གསུངས་ཀྱང་བསྒོམ་པས་ཉམས་སུ་ལེན་པ་ན། དང་པོར་གང་
ཟག་གི་བདག་མེད་དང༌། དེ་རྗེས་ཆོས་ཀྱི་བདག་མེད་བསྒོམ་པར་བྱ་བ་ཡིན་
ཏེ། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་ཀྱི་བདག་གི་འདུ་ཤེས་ནི། །ཤེས་
པ་དེ་བཞིན་ཀུན་ལ་བློས་སྦྱར་བྱ། །ཞེས་དང་། སྡུད་པ་ལས། བདག་ཅི་འདྲ་བ་
དེ་འདྲར་སེམས་ཐམས་ཅད་ཤེས། །སེམས་ཅན་ཐམས་ཅད་ཅི་འདྲ་དེ་འདྲར་
ཆོས་ཀུན་ཤེས། །ཞེས་དང་། རིན་ཆེན་འཕྲེང་བ་ལས་ཀྱང༌། སྐྱེས་བུ་ས་མིན་ཆུ་
མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །
དེ་ལས་གཞན་དུ་སྐྱེས་བུ་གང་། །ཞེས་སོགས་གསུངས་པའི་ཕྱིར། །
༈ འདིའི་སྐབས་སུ་མཐའ་དཔྱད་པ་ལ། མཁས་( ༡ ༧༦ན）པ་ཁ་ཅིག །འཁོར་
བའི་རྩ་བར་གྱུར་པའི་མ་རིག་པ་དེ་ལ། ལས་འབྲས་ལ་རྨོངས་པའི་མ་རིག་པ་
དང་། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། དང་པོ་ལ་རྒྱུ་འབྲས་བུ་
སོགས་དང་། སྐྱེ་བ་སྔ་ཕྱི་སོགས་མེད་པར་འཛིན་པའི་སེམས་བྱུང་རྨོངས་པ་ལྟ་
བུ་ཡིན། གཉིས་པ་ནི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་
: 391 .



པཎ་ཆེན་བདེ་ལེགས་ཉི་མས་མཛད།
པའི་སེམས་བྱུང་རྨོངས་པ་ལྟ་བུ་ཡིན། དེ་ལ་གང་ཟག་གི་བདག་འཛིན་དང་།
ཆོས་ཀྱི་བདག་འཛིན་གཉིས། དང་པོ་ལ་ཀུན་བརྟགས་དང་ལྷན་སྐྱེས་གཉིས།
དང་པོ་ནི་རང་རྒྱུད་པ་མན་ཆད་ཀྱི་འདོད་པ་ལྟར་གྱི་གང་ཟག་གི་བདག་་་་་་
འཛིན་དེ་ཡིན། གཉིས་པ་ནི་གང་ཟག་རང་གི་མཚན་ཉིད་ཀྱིས་གྲུབ་པར་
འཛིན་པའི་བློ་ལྟ་བུའོ། །ཆོས་ཀྱི་བདག་འཛིན་ལ་ཡང་། ཀུན་བརྟགས་དང༌།
ལྷན་སྐྱེས་གཉིས། དང་པོ་ནི། སེམས་ཙམ་པའི་འདོད་པ་ལྟར་གྱི་ཆོས་ཀྱི་བདག་
འཛིན་ལྟ་བུ། གཉིས་པ་ནི། རང་གི་མཚན་ཉིད་ཀྱིས་གྲུབ་པར་འཛིན་པའི་བློ་
ལྟ་བུའོ། །ཞེས་ཟེར། འོ་ན། འཇིག་ལྟ་དང་གང་ཟག་གི་བདག་འཛིན་གཉིས་
ཁྱད་པར་ཇི་ལྟ་བུ་ཞེ་ན། འདི་ལ་འཇིག་ལྟ་ཡིན་ལ་གང་ཟག་གི་བདག་འཛིན་
མ་ཡིན་པའི་མུ། གང་ཟག་གི་བདག་འཛིན་ཡིན་ལ་གཅིག་ཤོས་མ་ཡིན་པའི་མུ།
གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ་དང་བཞི་ལས། དང་པོ་ནི།
ང་ཡི་བར་འཛིན་པའི་བློ་ལྟ་བུ། གཉིས་པ་ནི། གང་ཟག་གཞན་རྒྱུད་ཀྱི་ང་ལ་
དམིགས་ནས། རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུའོ། །
གསུམ་པ་ནི། ངར་འཛིན་པའི་བློ་ལྟ་བུའོ། །བཞི་པ་ནི། ཆོས་ཀྱི་བདག་འཛིན་
ཡིན་ཟེར་ན། འཁོར་བའི་རྩ་བར་གྱུར་པའི་མ་རིག་པ་དང་། མ་རིག་པ་ཀུན་
བརྟགས་ཀྱི་གཞི་མཐུན་ཡོད་པར་ཐལ། དེ་དང་ལས་འབྲས་ལ་རྨོངས་པའི་མ་
རིག་པའི་གཞི་མཐུན་ཡོད་པའི་ཕྱིར། རྟགས་ཁས། འདོད་ན། ལྷག་མཐོང་ཆེན་
མོ་ལས། སེམས་ཅན་ཐམས་ཅད་འཁོར་བར་འཆིང་བྱེད་ནི་ལྷན་སྐྱེས་ཀྱི་མ་
རིག་པ་ཡིན་ལ། ཀུན་བརྟགས་ཀྱི་མ་རིག་པ་ནི་གྲུབ་མཐའ་སྨྲ་བ་དེ་དག་ཁོ་ན་
ལ་ཡོད་པས་འཁོར་བའི་རྩ་བར་མི་འཐད་པའི་ཕྱིར། ཞེས་བཤད་པ་མི་འཐད་
པར་ཐལ། འདོད་པའི་ཕྱིར། གཞན་ཡང་། འཁོར་བའི་རྩ་བར་གྱུར་པའི་མ་
རིག་པ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། དེ་ལ་ལས་
འབྲས་དང་དེ་ཁོ་( ༡༧༦བ》ན་ཉིད་ལ་རྨོངས་པའི་མ་རིག་པ་གཉིས་ཡོད་པའི་
• 392 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཕྱིར། འདོད་མི་ནུས་ཏེ། དེ་མེད་པ་ཊཱིཀ་ཆེན་ལས་བཤད་པའི་ཕྱིར། ལས་
འབྲས་མེད་པར་འཛིན་པའི་བློ་འཁོར་བའི་རྩ་བར་གྱུར་པའི་མ་རིག་པ་ཡིན་་་་
པར་ཐལ། རྩ་བའི་དམ་བཅའ་དེའི་ཕྱིར། འདོད་ན། དེ་ཉོན་མོངས་ཅན་གྱི་མ་
རིག་པ་ཡིན་པར་ཐལ། འདོད་པའི་ཕྱིར། འདོད་ན། བདག་མེད་རྟོགས་པའི་
རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་མ་རིག་པ་ཡིན་པར་
ཐལ། འདོད་པའི་ཕྱིར། ཁྱབ་སྟེ། ཊཱིཀ་ཆེན་ལས། ཉོན་མོངས་ཅན་གྱི་ཞེས་
གསུངས་པའི་ཕྱིར། ཤེས་བྱ་ཆོས་ཅན། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་བློ་ལྷན་སྐྱེས་མེད་པར་ཐལ། རང་རྒྱུད་པ་མན་ཆད་ཀྱི་འདོད་པ་
ལྟར་གྱི་གང་ཟག་གི་བདག་འཛིན་དེ་གང་ཟག་གི་བདག་འཛིན་ཀུན་བརྟགས་
ཡིན་པའི་ཕྱིར། འདོད་ན། ས་བཞི་པའི་བར་ཆད་མེད་ལམ་གྱི་ངོས་སྐལ་གྱི་
སྤང་བྱར་གྱུར་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་་་
པ་མེད་པར་ཐལ། འདོད་པའི་ཕྱིར། འདོད་ན། དེ་ཡོད་པར་ཐལ། རང་དུ་ལྟ་
བ་དང་འབྲེལ་ཡོངས་སུ་ཟད། །ཅེས་གསུངས་པའི་ཕྱིར། གང་ཟག་གི་བདག་
འཛིན་ཀུན་བརྟགས་ཡིན་ན། གང་ཟག་གི་བདག་འཛིན་ཡིན་དགོས་ཤེ་ན།
གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། བདག་མེད་རྟོགས་ཚེ་བཏགས་པའི་
བདག་སྤོང་ཞིང་། །ཞེས་གསུངས་པའི་ཕྱིར། འདོད་ན། བདག་འཛིན་ཡིན་
པར་ཐལ་ལོ། །འདོད་ན་སླ། བྱས་པ་ལ་ཁོ་ན་རེ། གང་ཟག་གི་བདག་འཛིན་ལ་
ཕྲ་རགས་ཀྱི་དབྱེ་བ་མི་འཐད་པར་ཐལ། གང་ཟག་རང་སྐྱ་ཐུབ་པའི་རྫས་ཡོད་
དུ་འཛིན་པའི་རྟོག་པ་དེ་གང་ཟག་གི་བདག་འཛིན་རགས་པ་མ་ཡིན་པའི་་་་་
ཕྱིར། དེ་དང་གང་ཟག་གི་བདག་འཛིན་གྱི་གཞི་མཐུན་མེད་པའི་ཕྱིར་ཟེར་ན་
མ་ཁྱབ། རྩ་བར་འདོད་ན། བདག་མེད་ལ་ཕྲ་རགས་གཉིས་ཀྱི་དབྱེ་བ་མེད་
པར་ཐལ་ལོ། ཞེས་ཟེར། ང་ཡིར་འཛིན་པའི་འཇིག་ལྟ་ཆོས་ཅན། གང་ཟག་གི་
： 393 .



པཎ་ཆེན་བདེ་ལེགས་ཉི་མས་མཛད། །
བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་གང་ཟག་ལ་
དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི ཕྱིར་
ཏེ། དེས་ང་ལ་དམིགས་པའི་ཕྱིར་ཏེ། ང་ཡི་བ་ཞེས་པའི་སྒྲས་ང་དངོས་སུ་
བརྗོད་པའི་ཕྱིར། དེ་ལ་ཁོ་ན་རེ། ང་ཡི་བའི་མིག་སྣ་ཚོགས་ལ་དམིགས་ནས་
རང་གི་མཚན་( ༡༧༧ན）ཉིད་ཀྱིས་གྲུབ་པར་འཛིན་པའི་བློ་ཆོས་ཅན། གང་
ཟག་གི་བདག་འཛིན་ཡིན་པར་ཐལ། རང་གི་དམིགས་ཡུལ་དུ་གྱུར་པའི་ང་ལ་
དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་
ཏེ། དེས་རང་གི་དམིགས་ཡུལ་དུ་གྱུར་པའི་ང་ལ་དམིགས་པའི་ཕྱིར་ཏེ། དེས་
ང་ལ་དམིགས་པའི་ཕྱིར་ཏེ། ང་ཡི་མིག་ཅེས་པའི་སྒྲས་ང་བརྗོད་པའི་ཕྱིར།
འཁོར་གསུམ་ཟེར་ན། མ་གྲུབ་སྟེ། དེས་ང་ཡི་བའི་མཚན་ཉིད་དངོས་སུ་བརྗོད།
གཉིས་པོ་དེས་ང་ཡི་བ་ཙམ་དངོས་སུ་བརྗོད་པའི་ཕྱིར། ཁོ་ན་རེ། ང་ཡི་བ་ཆོས་
ཅན། གང་ཟག་ཡིན་པར་ཐལ། གང་ཟག་གི་བདག་འཛིན་གྱི་དམིགས་པ་ལ་
དང་འཛིན་སྟངས་ཀྱི་ཡུལ་གཉིས་ཀྱི་ནང་ནས་དམིགས་ཡུལ་ཡིན་པའི་ཕྱིར།
དེར་ཐལ། ང་ཡི་བར་འཛིན་པའི་འཇིག་ལྟའི་དམིགས་ཡུལ་ཡིན་པ་གང་ཞིག །
ང་ཡི་བར་འཛིན་པའི་འཇིག་ལྟ་དེ་གང་ཟག་གི་བདག་འཛིན་ཡིན་པའི་ཕྱིར་་་
ན་རྩ་བར་མ་ཁྱབ། གལ་ཏེ་ཕུང་པོ་བདག་ན་དེའི་ཕྱིར་ཏེ། །ཞེས་གསུངས་པའི་
ཕྱིར་ན་མ་ཁྱབ་སྟེ། ལུང་དེའི་དོན་ནི། ངར་འཛིན་ལྷན་སྐྱེས་ཀྱི་དམིགས་ཡུལ་
དང་འཛིན་སྟངས་གཉིས་སུ་ཕྱེ་བའི་དམིགས་ཡུལ་ཡིན་ན། གང་ཟག་ཡིན་
དགོས་ཞེས་པའི་དོན་ནོ། །ཁོ་ན་རེ། ང་ཡི་བར་འཛིན་པའི་འཇིག་ལྟ་དང་།
ངར་འཛིན་པའི་འཇིག་ལྟ་གཉིས་མི་འགལ་བར་ཐལ། ང་ཡི་བར་འཛིན་པའི་
འཇིག་ལྟ་དང༌། གང་ཟག་གི་བདག་འཛིན་མི་འགལ་བའི་ཕྱིར། ཟེར་ན་མ་
ཁྱབ་སྟེ། ངར་འཛིན་པའི་འཇིག་ལྟ་ཡིན་ན། རང་རྒྱུད་ལྡན་གྱི་གང་ཟག་གི་
རྒྱུད་ཀྱི་ང་ཙམ་ལ་དམིགས་པས་ཁྱབ་ཀྱང་། གང་ཟག་གི་བདག་འཛིན་ལ་དེས་
• 39 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
མ་ཁྱབ་པའི་ཕྱིར། ཡང་ཁོ་ན་རེ། སྟོང་ཉིད་དེ་ལ་གང་ཟག་གི་བདག་མེད་ཕྲ་མོ་
དང་ཆོས་ཀྱི་བདག་མེད་ཕྲ་མོ་གཉིས་སུ་མ་ངེས་པར་ཐལ། བདག་འཛིན་ལ་
གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་སུ་མ་ངེས་པའི་་་་
ཕྱིར། ང་ཡི་བར་འཛིན་པའི་འཇིག་ལྟ་དེ། གང་ཟག་གི་བདག་འཛིན་དང་།
ཆོས་ཀྱི་བདག་འཛིན་གང་རུང་མ་ཡིན་པའི་ཕྱིར། ཞེས་ཟེར། འདིའི་ལན་ལ་
མཁས་པ་ཁ་ཅིག །ང་ཡི་བར་འཛིན་པའི་འཇིག་ལྟ་དེ། དེ་གཉིས་གང་ཡང་མ་
ཡིན་པའི་བདག་འཛིན་ཕུང་གསུམ་པར་ཐལ། ང་ཡི་བ་དེ་ཆོས་དང་གང་ཟག་
གཉིས་སུ་ཕྱེ་བའི་ཆོས་ཀྱང་མ་ཡིན། གང་ཟག་ཀྱང་མ་ཡིན་པའི་ཕྱིར། ཞེས་
（ ༡ ༧༧༠) ཟེར་ན། དེ་ལ་ཁ་ཅིག །ང་ཡི་བ་དེ་གང་ཟག་ཡིན་ཟེར་ན། དེ་ཆོས་
ཅན། གང་ཟག་མ་ཡིན་པར་ཐལ། ལྷས་བྱིན་གྱི་མིག་དབང་དེ་ཁྱོད་ཡིན་པའི་
ཕྱིར། དེས་ན་འཇིག་ལྟ་ཡིན་ན། གང་ཟག་གི་བདག་འཛིན་ཡིན་པས་ཁྱབ་པ་
ཁས་བླངས་པ་ལ། ཁོ་ན་རེ། གཟུགས་བདག་མ་ཡིན་པ་ལ་བདག་ཏུ་འཛིན་
པའི་འཇིག་ལྟ་ཆེན་པོ་གང་ཟག་གི་བདག་འཛིན་ཡིན་པར་ཐལ། འཇིག་ལྟ་
ཡིན་པའི་ཕྱིར། ཁྱབ་པ་ཁས། དེར་ཐལ། གཟུགས་བདག་མ་ཡིན་བདག་ནི་
གཟུགས་ལྡན་མིན། །ཞེས་གསུངས་པའི་ཕྱིར། འདོད་ན། གཟུགས་བདག་ཡིན་
པར་ཐལ་ལོ། གཞན་ཡང༌། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་
པའི་འཇིག་ལྟ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འཇིག་ལྟ་
ལྷན་སྐྱེས་ཡིན་པའི་ཕྱིར་ཏེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་
པའི་འཇིག་ལྟ་ལྷན་སྐྱེས་ཡོད་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ། མདོ་
ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ཏོ། །ཟེར་ན། མ་ཁྱབ་མཚམས་
ལ། ལས་འབྲས་ལ་རྨོངས་པའི་མ་རིག་པ་ཡིན་ན། མ་རིག་པ་ཡིན་པས་ཁྱབ་
པར་ཐལ། ལས་འབྲས་ལ་རྨོངས་པའི་མ་རིག་པ་ཡོད་པའི་ཕྱིར། ཁྱབ་པ་ཁས།
འདོད་ན། སྦྱིན་པ་བཏང་བ་ལས་ལོངས་སྤྱོད་མི་འབྱུང་བར་འཛིན་པའི་བློ་
：395.



པཎ་ཆེན་བདེ་ལེགས་ཉི་མས་མཛད།
ཆོས་ཅན། དེར་ཐལ་དེའི་ཕྱིར། རྟགས་གྲུབ་ཅིང་འདོད་མི་ནུས་པར་གོང་དུ་
གྲུབ་ཟིན། གཞན་ཡང་། འཇིག་ལྟ་ཀུན་བརྟགས་ཡིན་ན། འཇིག་ལྟ་ཡིན་པས་
ཁྱབ་པར་ཐལ། གང་ཟག་གི་བདག་འཛིན་ཀུན་བརྟགས་ཡིན་ན། གང་ཟག་གི་
བདག་འཛིན་ཡིན་པས་ཁྱབ་པའི་ཕྱིར། འདོད་ན། གང་ཟག་རྟག་གཅིག་རང་
དབང་ཅན་དུ་འཛིན་པའི་བློ་ཆོས་ཅན། འཇིག་ལྟ་ཡིན་པར་ཐལ། འཇིག་ལྟ་
ཀུན་བརྟགས་ཡིན་པའི་ཕྱིར། དེར་ཐལ། བདག་མེད་རྟོགས་ཚེ་བཏགས་ཞེས་
གསུངས་པའི་ཕྱིར། དེ་ལ་ཁོ་ན་རེ། གང་ཟག་རྟག་གཅིག་རང་དབང་ཅན་དུ་
འཛིན་པའི་བློ་ཆོས་ཅན། ཁྱོད་རྒྱུ་མཚན་ལྟར་སྣང་ལ་བརྟེན་ནས་གང་ཟག་
རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པར་ཐལ། འཇིག་ལྟ་
ཀུན་བརྟགས་ཡིན་པའི་ཕྱིར། ཁྱབ་སྟེ། འཇིག་ལྟ་ལྷན་སྐྱེས་ཡིན་ན། རྒྱུ་མཚན་
ལྟར་སྣང་ལ་མི་ལྟོས་པར་གང་ཟག་རང་གི་མཚན་ཉིད་གྲུབ་པར་འཛིན་པའི་་་
བློ་ཡིན་དགོས་པའི་ཕྱིར། ཞེས་ཟེར་ན། མ་ཁྱབ། གང་ཟག་གི་བདག་འཛིན་
ཀུན་བརྟགས་( ༡ ༧༨ ན) ཡིན་ན། བདག་འཛིན་ཡིན་པས་ཁྱབ་པར་ཐལ། དེ་
གང་ཟག་གི་བདག་འཛིན་ཡིན་པའི་ཕྱིར། དེ་ཡིན་ན་གང་ཟག་གི་བངག་
འཛིན་ཡིན་པས་ཁྱབ་པའི་ཕྱིར། འདོད་ན། གང་ཟག་གི་བདག་འཛིན་ཀུན་
བརྟགས་ཡིན་ན། རང་ཉིད་ཀྱི་ཞེན་ཡུལ་མེད་པར་རྟོགས་ཟིན་གོམས་པར་
བྱས་པས་འཁོར་བ་ལས་གྲོལ་ནུས་པས་ཁྱབ་པར་ཐལ། དེ་ཡིན་ན་བདག་
འཛིན་ཡིན་པས་ཁྱབ་པའི་ཕྱིར། བྱས་པ་ལ་ཁོ་ན་རེ། བདག་འཛིན་ཀུན་
བརྟགས་ཡིན་ན། བདག་འཛིན་ཡིན་པས་ཁྱབ་པར་ཐལ། གང་ཟག་གི་བདག་
འཛིན་ཀུན་བརྟགས་ཡིན་ན། གང་ཟག་གི་བདག་འཛིན་ཡིན་པས་ཁྱབ་པའི་
ཕྱིར། དངོས་པོ་རང་གི་མཚན་ཉིད་གྲུབ་པར་འཛིན་པའི་བློ་ཀུན་བརྟགས་
ཡིན་ན། དེ་འདྲ་བའི་བློ་ཡིན་དགོས་པར་ཐལ། འདོད་པའི་ཕྱིར། གཞན་ཡང་།
ལྷས་བྱིན་གྱི་ང་ཡི་བ་དེ་ལྷས་བྱིན་གྱི་ང་ཡིན་པར་ཐལ། ང་ཡི་བ་དེ་ང་ཡིན་
•396 •



དབུ་མ་དགོངས་རྒྱན་རིན་པོ་ཆེའི་འཕྲེང་བ། །
པའི་ཕྱིར། རྟགས་ཁས། འདོད་ན། ལྷས་བྱིན་གྱི་ང་ཡི་བ་ཆོས་ཅན། ཁྱོད་ལ་
དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ངར་འཛིན་
ལྷན་སྐྱེས་ཡིན་པར་ཐལ། ཁྱོད་ལྷས་བྱིན་གྱི་ང་ཡིན་པའི་ཕྱིར། འདོད་མི་ནུས་
ཏེ། ངར་འཛིན་ལྷན་སྐྱེས་ཡིན་ན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་
ཙམ་ལ་དམིགས་པས་ཁྱབ་པའི་ཕྱིར། གཞན་ཡང་། ལྷས་བྱིན་གྱི་རྒྱུད་ཀྱི་ང་ཡི་
བ་འཛིན་པའི་འཇིག་ལྟ་དེ་ངར་འཛིན་ལྷན་སྐྱེས་ཡིན་པར་ཐལ། དམ་བཅའ་
དེའི་ཕྱིར། འདོད་ན། དེའི་རྒྱུད་ཀྱི་ང་ཡི་བར་འཛིན་པའི་འཇིག་ལྟ་དང་། དེའི་
རྒྱུད་ཀྱི་ངར་འཛིན་པའི་འཇིག་ལྟ་ལྷན་སྐྱེས་གཉིས་ཡིན་ཁྱབ་མཉམ་ཡིན་པར་
ཐལ་ལོ། །ཁ་ཅིག །ལྷས་བྱིན་གྱི་མིག་སྣ་སོགས་ལ་དམིགས་ནས། རང་གི་མཚན་
ཉིད་ཀྱིས་གྲུབ་པར་འཛིན་པའི་བློ་དེ་ང་ཡི་བར་འཛིན་པའི་འཇིག་ལྟ་ཡིན་ཞེ་་
ན། མི་འཐད་དེ། དེ་འཇིག་ལྟ་མ་ཡིན་པའི་ཕྱིར་ཏེ། དེ་ཆོས་ཀྱི་བདག་འཛིན་
ཡིན་པའི་ཕྱིར། དེའི་མིག་སྣ་སོགས་ཆོས་དང་གང་ཟག་གཉིས་སུ་ཕྱེ་བའི་ཆོས་
ཡིན་པའི་ཕྱིར། ཁོ་ན་རེ། ལྷས་བྱིན་གྱི་རྒྱུད་ཀྱི་མིག་སྣ་སོགས་ཆོས་ཅན།
ཁྱོད་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེ་ང་་་་
ཡི་བར་འཛིན་པའི་འཇིག་ལྟ་ཡིན་པར་ཐལ། ཁྱོད་ང་ཡི་བའི་མཚན་གཞི་ཡིན་
པའི་ཕྱིར། ཟེར་ན་མ་ཁྱབ། སངས་འཕགས་ཀྱི་རྒྱུད་ཀྱི་ང་ཆོས་ཅན། ཁྱོད་
ལ་དམིགས་ནས་རང་གི་( ༡༧༨ བ）མཚན་ཉིད་གྲུབ་པར་འཛིན་པའི་བློ་དེ་ངར་
འཛིན་ལྷན་སྐྱེས་ཡིན་པར་ཐལ། ཁྱོད་ང་ཡིན་པའི་ཕྱིར། ཁྱབ་པ་ཁས། འདོད་
མི་ནུས་ཏེ། དེའི་རྒྱུད་ལ་ངར་འཛིན་ལྷན་སྐྱེས་མེད་པའི་ཕྱིར། བྱས་པ་ལ་ཁོ་ན་
རེ། མཆོད་སྦྱིན་གྱི་རྒྱུད་ཀྱི་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་
པར་འཛིན་པའི་ལྷས་བྱིན་གྱི་རྒྱུད་ཀྱི་བློ་ཆོས་ཅན། ཁྱོད་ངར་འཛིན་ལྷན་སྐྱེས་
ཡིན་པར་ཐལ། ཁྱོད་ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་
འཛིན་པའི་བློ་ལྷན་སྐྱེས་ཡིན་པའི་ཕྱིར། ཞེ་ན་འདིར་མ་ཁྱབ། ཁ་ཅིག །ངའོ་
: 397 .



པཎ་ཆེན་བདེ་ལེགས་ཉི་མས་མཛད།
སྙམ་དུ་འཛིན་པའི་བློ་དེ་ངར་འཛིན་ལྷན་སྐྱེས་ཡིན་ཞེ་ན། ང་དེ་ངར་འཛིན་
ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པར་ཐལ། དམ་བཅའ་དེའི་ཕྱིར།
འདོད་ན། ཁྱོད་ཐ་སྙད་དུ་མེད་པར་ཐལ། འདོད་པའི་ཕྱིར། ཁྱབ་སྟེ། འདི་ནི་
ངར་འཛིན་རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད།
ཅེས་གསུངས་པའི་ཕྱིར། གང་ཟག་ལ་སྦྱར་ནས་ཀྱང་དེ་ལྟར་གཏོང་། སྟོན་པ་
སངས་རྒྱས་ཞལ་བཞུགས་པའི་དུས་སུ་དེའི་རྫས་རིན་ཐང་ཚང་བ་རྐུས་པས་་་་
ཕམ་པ་བྱུང་ཞིང་། སྟོན་པ་མྱ་ངན་ལས་འདས་པ་ན་དེ་ལྟར་རྐུས་པའི་ཕམ་པ་
མི་བསྐྱེད་པའི་ཁྱད་པར་འདུལ་བ་ལུང་ལས་བཤད་པ་མི་འཐད་པར་ཐལ།
སྟོན་པའི་ཐུགས་ལ་ངའི་ཆོས་གོས་ལྷུང་བཟེད་སྙམ་པའི་བློ་མེད་པའི་ཕྱིར།
འདོད་མི་ནུས་ཏེ། མདོ་རྩ་བར། མྱ་ངན་ལས་འདས་པ་ནི་ལྷ་ཉིད་དོ། །ཞེས་
གསུངས་པའི་ཕྱིར། སངས་རྒྱས་འཕགས་པའི་རྒྱུད་ལ་ངའོ་སྙམ་པའི་བློ་ཡོད་
པར་ཐལ། དེའི་རྒྱུད་ལ་ངས་ཆོས་ཐམས་ཅད་རྣམ་པ་ཐམས་ཅད་དུ་བྱུང་ངོ་
སྙམ་པའི་བློ་ཡོད་པའི་ཕྱིར་ཏེ། སངས་རྒྱས་འཕགས་པ་དེ་མི་འཇིགས་པ་
བཞིའི་དམ་བཅའ་བ་པོའི་གང་ཟག་ཡིན་པའི་ཕྱིར། ཁོ་ན་རེ། ང་ཡི་བར་
འཛིན་པའི་འཇིག་ལྟ་ཆོས་ཅན། ང་ཡི་བར་འཛིན་པའི་འཇིག་ལྟ་མ་ཡིན་པར་
ཐལ། ང་ཡི་བར་འཛིན་པའི་འཛིན་སྟངས་ཀྱི་རྣམ་པ་ཅན་མ་ཡིན་པའི་ཕྱིར་ཏེ།
ང་ཡི་བ་དེ་ཁྱོད་ཀྱི་འཛིན་སྟངས་ཀྱི་ཡུལ་མ་ཡིན་པའི་ཕྱིར། མ་གྲུབ་ན་ང་ཡི་བ་
ཆོས་ཅན། ཐ་སྙད་དུ་མེད་པར་ཐལ། མ་གྲུབ་པ་དེའི་ཕྱིར། ཁྱབ་སྟེ། འདི་ནི་
ཀུན་རྫོབ་ཏུ་ཡང་ཡོད་མི་འདོད། །ཅེས་གསུངས་པའི་ཕྱིར། ངར་འཛིན་པའི་
འཇིག་ལྟ་ཡང་ཆོས་ཅན། གོང་ལྟར། དེར་ཐལ། དེའི་ཕྱིར་ཟེར་ན། གཉིས་པར་
མ་ཁྱབ། མཁས་པ་ཁ་ཅིག །དངོས་པོ་རང་གི་( ༡ ༧༩ ན）མཚན་ཉིད་ཀྱིས་གྲུབ་
པར་འཛིན་པའི་བདེན་འཛིན་ཀུན་བརྟགས་ཀྱི་ཞེན་ཡུལ་མེད་པར་རྟོགས་་་་་
ཟིན་གོམས་པར་བྱས་པས་འཁོར་བ་ལས་གྲོལ་མི་ནུས་སོ། །ཞེ་ན། དེ་ནུས་པར་
• 398.



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཐལ། དེའི་ཞེན་ཡུལ་མེད་པ་དོན་དམ་པ་ཡིན་པའི་ཕྱིར། མ་གྲུབ་ན། དེ་ཆོས་
ཅན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ། ཁྱོད་བདེན་
འཛིན་ཡིན་པའི་ཕྱིར། ཁ་ཅིག །བདེན་འཛིན་གཉིས་དམིགས་པའི་སྒོ་ནས་མི་
འབྱེད་ཅིང༌། དགག་བྱའི་སྒོ་ནས་འབྱེད་ཅེས་ཟེར་ཞིང༌། བདེན་འཛིན་ཡིན་
ན་བདག་འཛིན་ཡིན་པས་ཁྱབ། གང་ཟག་གི་བདག་འཛིན་ཡིན་ན་ཉོན་སྒྲིབ་
ཡིན་པས་ཁྱབ་ཟེར་ན། ཆོས་དེ་ལ་བདེན་འཛིན་ཡིན་ན་ཆོས་དེ་ལ་བདག་
འཛིན་ཡིན་པས་ཁྱབ་པར་ཐལ། བདེན་འཛིན་ལ་བདག་འཛིན་གྱིས་ཁྱབ་པའི་
ཕྱིར། འདོད་ན། གང་ཟག་ལ་བདེན་པར་འཛིན་པའི་བདེན་འཛིན་ཆོས་ཅན།
གང་ཟག་ལ་དེར་ཐལ། དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར།
འདོད་ན། གང་ཟག་གི་བདག་འཛིན་ཡིན་པར་ཐལ། འདོད་པའི་ཕྱིར། འདོད་
ན། ཉོན་སྒྲིབ་ཡིན་པར་ཐལ། འདོད་པའི་ཕྱིར། ཁྱབ་པ་ཁས། ཁ་ཅིག །
གང་ཟག་ཐ་སྙད་བཏགས་པའི་བརྟགས་དོན་བཙལ་བའི་ཚེ་ན་གང་ཟག་རྙེད་
ཟེར་ན། བདེན་གཉིས་ཀྱི་སྐབས་སུ་བཀག་ཟིན། ཁ་ཅིག །གང་ཟག་ཐ་
སྙད་བཏགས་པའི་བརྟགས་དོན་བཙལ་བའི་ཚེ་གང་ཟག་མ་རྙེད་པ་དེ་གང་་་་
ཟག་བདག་མེད་དུ་རྙེད་པའི་དོན་མ་ཡིན་པར་ཐལ། དེ་གང་ཟག་བདག་མེད་
དུ་རྟོགས་པའི་ཐབས་ཡིན་པའི་ཕྱིར། རྣམ་བདུན་གྱི་མེད་གང་དེ་ཇི་ལྟ་བུ། །
ཞེས་གསུངས་པའི་ཕྱིར་དང་། ཐ་སྙད་བདེན་པ་ཐབས་སུ་གྱུར་པ་དང་། །དོན་
དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་པའི་ཕྱིར་དང་། དྲང་
ངེས་རྣམ་འབྱེད་ལས། ཤིང་རྟ་རང་གི་ཡན་ལག་དང་། །གཅིག་དང་ཐ་དད་
ལྡན་པ་དང་། །ཕན་ཚུན་འདྲེན་པའི་ཚུལ་གཉིས་དང༌། །ཚོགས་པ་ཙམ་དང་
ཚོགས་པའི་དབྱིབས་དེ་བདུན་དུ་བཙལ་བས་མ་རྙེད་ཀྱང་རང་གི་ཡན་ལག་་་་
ལ་བརྟེན་ནས་བཏགས་པའི་བརྟགས་དོན་དུ་འཇོག་པ་བཞིན་དུ་གང་ཟག་་་་
ཀྱང་འཇོག་པར་གསུངས་པ་དེ་ཉིད་ཟབ་མོའི་ལྟ་བ་བདེ་བླག་ཏུ་རྙེད་པའི་་་་་
• 399 •



པཎ་ཆེན་བདེ་ལེགས་ཉི་མས་མཛད།
ཐབས་སུ་གསུངས་པས་དེའི་ཕྱིར་རིགས་པ་རྣམས་ཀྱིས་མ་རྙེད་པ་གང་ཟག་་་་
གི་བདག་མེད་ཀྱི་དོན་ཡིན། དེ་ཡང་རྟེན་འབྱུང་གི་རིགས་པ་ལ་ཐུག་གོ །ཞེས་
བཤད་པའི་ཕྱིར། གང་ཟག་མིང་རྐྱང་བརྟགས་ཡོད་དུ་རྟོགས་( ༡༧༩ བ） པ་དེ་
གང་ཟག་བདེན་མེད་དུ་རྟོགས་པའི་ཐབས་ཡིན། ཞེས་གསུངས་ན། འོ་ན་
གང་ཟག་མིང་རྐྱང་བརྟགས་ཡོད་ཙམ་དུ་རྟོགས་ནས་གང་ཟག་བདེན་མེད་དུ་
མ་རྟོགས་པའི་གང་ཟག་ཆོས་ཅན། ཁྱོད་ཀྱིས་གང་ཟག་ཀུན་རྫོབ་ཙམ་དུ་ཡོད་
པར་རྟོགས་པར་ཐལ། ཁྱོད་ཀྱིས་གང་ཟག་མིང་རྐྱང་བརྟགས་ཡོད་དུ་རྟོགས་
པའི་ཕྱིར། འདོད་ན། དེ་དོན་དམ་པར་མེད་པར་རྟོགས་པར་ཐལ། འདོད་
པའི་ཕྱིར། གང་ཟག་ཀུན་རྫོབ་ཏུ་རྟོགས་ན་གང་ཟག་བདེན་མེད་དུ་རྟོགས་
དགོས་པར་ཐལ། གང་ཟག་ཀུན་རྫོབ་ཀྱི་བདེན་པར་ཚད་མས་ངེས་པ་ལ་གང་
ཟག་བདེན་མེད་དུ་ཚད་མས་ངེས་པ་སྔོན་དུ་འགྲོ་དགོས་པའི་ཕྱིར། ཊིཀ་ཆེན་
ལས། གཞི་དེ་ཀུན་རྫོབ་བདེན་པ་ཡིན་པར་ཚད་མས་ངེས་པ་ནི། ཞེས་གསུངས་
པའི་ཕྱིར། གཞན་ཡང་། དེ་ལྟར་བཙལ་བའི་ཚེ་དེ་མ་རྙེད་པ་དེའི་གནས་
ལུགས་ཡིན་པར་ཐལ། མཁས་གྲུབ་གསུང་འབུམ་གྱི་ལྟ་བའི་དོགས་གཅོད་དུ།
དེ་ཡང་གང་ཟག་དང་ཆོས་གང་ཡིན་ཀྱང་རུང་སྟེ་ཡུལ་སྟེང་ནས་གྲུབ་ཚུལ་ཇི་་
ལྟར་འདུག་སྙམ་དཔྱོད་པའི་རིགས་པ་ཡང་དག་གིས་བཙལ་བ་ན་མཐར་གང་
དུ་མ་གྲུབ་པའམ། ཡུལ་སྟེང་ནས་རྙེད་རྒྱུ་ཅུང་ཟད་ཀྱང་མེད་པའི་ངེས་པ་ལྷང་
གིས་སྐྱེས་པ་དེའི་རྒྱུན་སྐྱོང་བ་ཡིན་གྱི། དེ་ལྟར་བཙལ་བས་ཅུང་ཟད་ཀྱང་རྙེད་
རྒྱུ་མེད་པར་ངེས་པ་ཙམ་གྱིས་མི་ཆོག་པར་ད་དུང་དེའི་སྟེང་དུ་བདེན་པར་་་་
གྲུབ་པ་མེད་སྙམ་པའི་ལན་རེ་རེ་ཞིང་སླར་དགག་བྱའི་ཁྱད་པར་ངེས་པར་་་་་
སྦྱར་ནས་སྐྱོང་དགོས་སྙམ་པ་ནི། དོན་དམ་དཔྱོད་བྱེད་ཀྱི་རིགས་པས་བཙལ་
བ་ན་མ་རྙེད་པ་དེ་བདེན་པར་མེད་པའི་དོན་དུ་མ་གོ་བར་དོན་དམ་དཔྱོད་་་་
བྱེད་ཀྱི་རིགས་པས་བཙལ་བ་ན་མ་རྙེད་པའི་ཚེ་དེ་ལྟར་བཙལ་བས་མི་འདུག་་་
•400 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
སྙམ་དུ་འཛིན་པ་ཆད་མཐར་སོང་གིས་དོགས་ན་ནི། དོན་དམ་དཔྱོད་པའི་
རིགས་པས་བཙལ་བ་ན་མེད་པ་དེ་གཏན་མེད་ཀྱི་དོན་དུ་འཛིན་པ་ཞེ་ཕུག་ཏུ་
འཚང་འདུག་པས་ལྟ་བའི་གོལ་ས་ཤིན་ཏུ་ཆེ་བ་ལ་གནས་པའོ། །ཞེས་གསུངས་
པའི་ཕྱིར། ཁ་ཅིག །བདག་ཕུང་བདེན་གྲུབ་ཀྱི་ཐ་སྙད་དུ་མེད་པ་དེ་གནས་
ལུགས་མཐར་ཐུག་ཡིན་པར་ཐལ། གང་ཟག་རྣམ་དཔྱད་རྣམ་པ་བདུན་གྱི་
མཐར་མ་རྙེད་པ་དེ། གནས་ལུགས་མཐར་ཐུག་ཡིན་པའི་ཕྱིར། འདོད་མི་ནུས་
ཏེ། སེམས་ཙམ་པས་དེ་རྟོགས་པའི་ཕྱིར། ཡང་ཁོ་ན་རེ། སྐྱེས་བུའི་ཕུང་པོ་ལྔ་
ཚོགས་ཙམ་སྐྱེས་བུ་མ་ཡིན་པ་དེ། གནས་ལུགས་མཐར་ཐུག་ཡིན་པར་ཐལ།
རྟགས་སྔ་མ་བཞིན་ནོ། འདོད་མི་( ༡ ༨༠ན）ནུས་ཏེ། མདོ་སྡེ་པས་དེ་རྟོགས་པའི་
ཕྱིར། ཁོ་ན་རེ། སྐྱེས་བུའི་ཕུང་པོ་ལྔའི་དབྱིབས་ཀྱི་བཀོད་པ་སྐྱེས་བུ་མ་ཡིན་པ་
དེ། གནས་ལུགས་མཐར་ཐུག་ཡིན་པར་ཐལ། རྟགས་སྔར་བཞིན་ནོ། །འདོད་
མི་ནུས་ཏེ། མདོ་སྡེ་པས་དེ་རྟོགས་པའི་ཕྱིར་ཏེ། དེས་སྐྱེས་བུའི་ཚོར་ཕུང་དང་།
རྣམ་ཤེས་ཀྱི་ཕུང་པོ་གཉིས་དབྱིབས་མ་ཡིན་པར་རྟོགས་པའི་ཕྱིར། ཟེར་ན།
བདག་ཕུང་བདེན་གྲུབ་ཀྱི་ཐ་དད་མ་ཡིན་པ་གནས་ལུགས་མཐར་ཐུག་ཡིན་་་་
པར་ཐལ། ས་སྨྱུག་གཉིས་བདེན་གྲུབ་ཀྱི་ཐ་དད་མ་ཡིན་པ་དེ་གནས་ལུགས་
མཐར་ཐུག་ཡིན་པའི་ཕྱིར་ཏེ། དོན་དམ་པར་སྐྱེ་བ་མེད་པ་གནས་ལུགས་
མཐར་ཐུག་ཡིན་པའི་ཕྱིར། བྱས་པ་ལ་ཁོ་ན་རེ། བདེན་གྲུབ་ཀྱི་ཐ་དད་དུ་མེད་
པ་གནས་ལུགས་མཐར་ཐུག་ཡིན་པར་ཐལ། བདག་ཕུང་ལ་དེའི་ཕྱིར། འདོད་
མི་ནུས་ཏེ། དེ་ཉི་ཚེ་བའི་སྟོང་ཉིད་ཡིན་པའི་ཕྱིར། དེ་བུམ་པའི་སྟེང་དུ་སྟོང་
ཉིད་མ་ཡིན་པའི་ཕྱིར། མདོ་སྡེ་པས་བུམ་པ་བདེན་གྲུབ་ཀྱི་ཐ་དད་མ་ཡིན་
པར་རྟོགས་པའི་ཕྱིར། ཞེས་ཟེར། བདེན་གྲུབ་ཀྱི་གཅིག་ཏུ་མ་གྲུབ་པ་གནས་
ལུགས་མཐར་ཐུག་ཡིན་པར་ཐལ། ཐ་དད་ལ་དེའི་ཕྱིར། འདོད་མི་ནུས་ཏེ། དེ་
ཉི་ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་ཀ་བུམ་གཉིས་ཀྱི་སྟེང་དུ་སྟོང་ཉིད་
• 40 1，



པཎ་ཆེན་བདེ་ལེགས་ཉི་མས་མཛད།
མ་ཡིན་པའི་ཕྱིར་ཏེ། མདོ་སྡེ་པས་ཀ་བུམ་གཉིས་བདེན་གྲུབ་ཀྱི་གཅིག་ཏུ་མ་
གྲུབ་པར་རྟོགས་པའི་ཕྱིར། ཟེར་ན། བདེན་གྲུབ་ཀྱི་གཅིག་ཏུ་མེད་པ་་དོན་
དམ་པ་ཡིན་པར་ཐལ། ལོངས་སྤྱད་བྱར་བདེན་པར་མེད་པ་དོན་དམ་བདེན་
པ་ཡིན་པའི་ཕྱིར། ལོངས་སྤྱོད་བྱེད་དུ་བདེན་པར་མ་གྲུབ་པ་གནས་ལུགས་
མཐར་ཐུག་ཡིན་པའི་ཕྱིར་ཏེ། ལོངས་སྤྱད་བྱར་བདེན་པར་འཛིན་པ་ཡང་
ཡོད། ལོངས་སྤྱོད་བྱེད་དུ་བདེན་པར་འཛིན་པ་ཡང་ཡོད་པའི་ཕྱིར། གཞན་
ཡང་། གང་ཟག་རྣམ་དཔྱད་རྣམ་པ་བདུན་གྱི་མཐར་བཙལ་བ་ན་མ་རྙེད་པ་
དེ་གང་ཟག་གི་གནས་ལུགས་རྙེད་པའི་དོན་ཡིན་པར་ཐལ། མདོ་ལས། མ་
མཐོང་བ་ནི་མཐོང་བ་དམ་པའོ། །ཞེས་དང༌། མདོ་སྡུད་པ་ལས་ཀྱང་།
གཟུགས་རྣམས་མི་མཐོང་ཚོར་བ་དག་ཀྱང་མི་མཐོང་ཞིང་། །ཞེས་གསུངས་
པའི་ཕྱིར། དོན་དམ་པར་སྐྱེ་བ་མེད་པ་སྟོང་ཉིད་མ་ཡིན་པར་ཐལ། དེ་ཉི་ཚེ་
བའི་སྟོང་ཉིད་ཡིན་པའི་ཕྱིར་ཏེ། དེ་འདུས་མ་བྱས་ཀྱི་ནམ་མཁའི་སྟེང་དུ་སྟོང་
ཉིད་མ་ཡིན་པའི་ཕྱིར་ཏེ། མདོ་སྡེ་པས་དེའི་སྟེང་( ༡༨༠ བ）དུ་དེ་མེད་པར་
རྟོགས་པའི་ཕྱིར། ཁྱབ་པ་ཁས། ཁ་ཅིག །ལྷས་བྱིན་གྱི་རྒྱུད་ཀྱི་ང་ཡི་བ་
ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་མཆོད་སྦྱིན་གྱི་
རྒྱུད་ཀྱི་བློ་ལྷན་སྐྱེས་དེ་ང་ཡི་བ་འཛིན་པའི་བློ་ལྷན་སྐྱེས་ཡིན་ཞེ་ན། དེ་འདྲ་
བའི་བློ་དེ་ངར་འཛིན་ལྷན་སྐྱེས་ཡིན་པར་ཐལ། དམ་བཅའ་དེའི་ཕྱིར། འདོད་
ན། དེ་འདྲ་བའི་བློ་ཆོས་ཅན། རང་རྒྱུད་ལྡན་གྱི་གང་ཟག་གི་རྒྱུད་ཀྱི་ང་ལ་
དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པར་ཐལ།
ངར་འཛིན་ལྷན་སྐྱེས་ཡིན་པའི་ཕྱིར། རྟགས་ཁས། འདོད་ན། མ་ཡི་ན་
པར་ཐལ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། དེ་འདྲ་བའི་བློ་ཆོས་ཅན།
ང་ཡི་བར་འཛིན་པའི་བློ་ལྷན་སྐྱེས་ཡིན་པར་ཐལ། རང་གི་དམིགས་ཡུལ་དུ་
གྱུར་པའི་ང་ཡི་བ་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་་་་
，402 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པའི་བློ་ལྷན་སྐྱེས་ཡིན་པའི་ཕྱིར་ན་མ་ཁྱབ། ཁོ་ན་རེ། ཁྱབ་པར་ཐལ།
རང་གི་དམིགས་ཡུལ་གྱུར་པའི་གང་ཟག་ལ་དམིགས་ནས་རང་གི་མཚན་ཉིད་
ཀྱིས་གྲུབ་པར་འཛིན་པའི་བློ་ལྷན་སྐྱེས་ཡིན་ན། བདག་འཛིན་ལྷན་སྐྱེས་ཡིན་
དགོས་པའི་ཕྱིར། ཟེར་ན་མ་ཁྱབ་བོ། །གསུམ་པ་དེས་གྲུབ་པའི་སྟོང་ཉིད་ཀྱི་
རབ་དབྱེ་བཤད་པ་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །
དང་པོ་ནི། བདག་མེད་འདི་ནི། ཞེས་པ་ནས། ཐེག་ཆེན་དུ་ཡང་བཞེད་པ་ཡིན།།
ཞེས་པའི་བར་གྱིས་འཆད། གཉིས་པ་ནི། གང་ཕྱིར་དེ་ཡི་ཞེས་པ་ནས། དེ་སྐད་
རབ་ཏུ་བསྒྲགས་ཞེས་པའི་བར་གྱིས་འཆད། གསུམ་པ་སའི་ཡོན་ཏན་བརྗོད་
པའི་སྒོ་ནས་མཇུག་བསྡུ་དེ་འཆད་པར་བྱེད་པ་ལ། དེ་ལྟར་བློ་གྲོས་ཟེར་གྱི་
ཞེས་པ་ནས། ཕ་རོལ་མཆོག་ཏུ་འགྲོ་ཞེས་པའི་བར་གསུངས།
ང༣ རིང་དུ་སོང་བ་སོགས་བཞི་བཤད་པ།
ཅ༡ ས་བདུན་པ་རིང་དུ་སོང་བ་བཤད་པ།
༈ གསུམ་པ་རིང་དུ་སོང་བ་སོགས་བཞི་བཤད་པ་ལ། ས་བདུན་པ་རིང་དུ་
སོང་བ། ས་བརྒྱད་པ་མི་གཡོ་བ་བཤད་པ། ས་དགུ་པ་ལེགས་པའི་བློ་གྲོས། ས་
བཅུ་པ་ཆོས་ཀྱི་སྤྲིན་བཤད་པའོ། །དང་པོ་ནི། རིང་དུ་སོང་འདིར་འདི་ནི་ཞེས་
པ་ནས། ཐབས་ཀྱི་ཕ་རོལ་ཕྱིན་ལེགས་འབར་བ་ཐོབ། །ཅེས་པའི་བར་གྱིས་
འཆད། གཉིས་པ་ནི། ཡང་ཡང་སྔར་དགེ་ཞེས་པ་ནས། རྒྱལ་བ་རྣམས་ཀྱིས་
འགོག་ལས་སློང་བར་མཛད། །ཅེས་པའི་བར་གྱིས་འཆད། གསུམ་པ་ནི་དགུ་པ་
ལ་ནི། ཞེས་པ་ནས། ཡོན་ཏན་ཡོངས་སུ་དག་པ་ཐོབ། །( ༡ ༨ ༡ ན）ཅེས་པའི་བར་
གྱིས་འཆད། བཞི་པ་ནི། བཅུ་པའི་ས་ལ་ཞེས་པ་ནས། ལྷུན་གྲུབ་ཆོས་ཆར་
འབེབས། །ཞེས་པའི་བར་གྱིས་འཆད། དེ་རྣམས་ཀྱི་ནང་ནས་རིང་དུ་སོང་
འདིར་ཞེས་སོགས་ཀྱི་སྐབས་སུ་ས་འདིར་ཐོབ་པའི་ཐབས་ཀྱི་ཕ་རོལ་ཏུ་ཕྱིན་་་
• 4 03 •



པཎ་ཆེན་བདེ་ལེགས་ཉི་མས་མཛད།
པ་གང་ཞེ་ན། བྱང་ས་ལས། དྲུག་ཚན་གཉིས་གསུངས་པའི་དང་པོ་ནང་གི་
སངས་རྒྱས་ཀྱི་ཆོས་བསྒྲུབ་པ་ལས་བརྩམས་པའི་ཐབས་དྲུག་ནི། བྱང་སེམས་
ཀྱིས་སེམས་ཅན་ཐམས་ཅད་ལ་སྙིང་རྗེ་དང་ལྡན་པས་ལྟ་བ་དང་། འདུ་བྱེད་
ཐམས་ཅད་ཀྱི་རང་བཞིན་ཡང་དག་པ་ཇི་ལྟ་བ་བཞིན་དུ་ཤེས་པ་དང་། བླ་
ན་མེད་པའི་བྱང་ཆུབ་ཀྱི་ཡེ་ཤེས་འདོད་པ་དང་། སེམས་ཅན་ལ་ལྟ་བ་ལ་
བརྟེན་ནས་འཁོར་བ་མི་གཏོང་བ་དང་། འདུ་བྱེད་ཇི་ལྟ་བ་བཞིན་དུ་ཤེས་པ་
ལ་བརྟེན་ནས་ཉོན་མོངས་ཅན་མ་ཡིན་པའི་སེམས་ཀྱིས་འཁོར་བའི་གནས་སུ་
འཁོར་བ་དང་། སངས་རྒྱས་འདོད་པའི་བརྩོན་འགྲུས་འབར་བའོ། །ཕྱིའི་
སེམས་ཅན་སྨིན་པར་བྱས་པ་ལས་བརྩམས་པའི་ཐབས་མཁས་དྲུག་ནི། བྱང་
སེམས་རྣམས་ཀྱི་དགེ་བའི་རྩ་བ་ཆུང་ངུ་རྣམས་ཀྱང་འབྲས་བུ་ཚད་མེད་པར་
སྒྱུར་བར་བྱེད་པ་དང༌། ཚེགས་ཆུང་ངུས་དགེ་བ་ཆེན་པོ་དག་སྒྲུབ་པར་བྱེད་
པ་དང་། བསྟན་པ་ལ་ཞེ་འགྲས་པ་རྣམས་ཀྱི་ཁོང་ཁྲོ་སེལ་བར་བྱེད་པ་དང་།
བསྟན་པ་ལ་ཡི་རང་བར་གནས་པ་རྣམས་བསྟན་པ་ལ་འཇུག་པ་བྱེད་པ་དང་།
ཞུགས་པ་རྣམས་སྨིན་པར་བྱེད་པ་དང་། སྨིན་པ་རྣམས་གྲོལ་བར་བྱེད་པ་སྟེ།
ཐབས་མཁས་པ་བཅུ་གཉིས་སོ། ། །
ཅ༢ ས་བརྒྱད་པ་མི་གཡོ་བ་བཤད་པ།
༈ ས་བརྒྱད་པའི་སྐབས་སུ་ས་བརྒྱད་པ་ཐོབ་པའི་ཚེ། ས་བདུན་པ་མན་
ཆད་ལས་ཡོན་ཏན་ལྷག་པར་ཐོབ་ཚུལ་ནི། ས་བཅུ་པའི་མདོ་ལས། ཀྱེ་རྒྱལ་
བའི་སྲས་དག་འདི་ལྟ་སྟེ། དཔེར་ན་རྒྱ་མཚོ་ཆེན་པོར་འགྲོ་བའི་གྲུ་བོ་ཆེ་ནི། རྒྱ་
མཚོ་ཆེན་པོ་ལ་མ་ཐུག་གི་བར་དུ་ཆེད་དུ་བསྐྱོད་ཅིང་འགྲོ་བར་བྱ་བ་ཡིན་ཏེ།
གང་གི་ཚེ་རྒྱ་མཚོ་ཆེན་པོ་ལ་ཕྱིན་མ་ཐག་ཏུ་རླུང་གི་དཀྱིལ་འཁོར་གྱིས་བསྐྱོད་
ནས། ཆེད་དུ་བསྐྱོད་མི་དགོས་པར་འགྲོ་སྟེ། དེས་རྒྱ་མཚོ་ཆེན་པོ་ལས་ཉིན་
• 404 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཅིག་མཆོད་པ་དེ་ནི་སྔོན་ཆེད་དུ་བསྐྱོད་ཅིང་འགྲོ་བས་ལོ་བརྒྱར་ཡང་དེ་་་་་
སྲིད་དུ་ཚད་མེད་པར་ཕྱིན་པར་མི་ནུས་སོ། །ཀྱེ་རྒྱལ་བའི་སྲས་དག་དེ་བཞིན་
དུ་བྱང་ཆུབ་སེམས་དཔའ་དགེ་བའི་རྩ་བའི་( ༡ ༨ ༡ བ)ཚོགས་ཤིན་ཏུ་བསགས་་
པ་ཐེག་པ་ཆེན་པོ་ཡང་དག་པར་བསྒྲུབ་པ་ཡང་། བྱང་ཆུབ་སེམས་དཔའི་སྤྱོད་
པ་རྒྱ་མཚོར་ཕྱིན་ནས་ལྷུན་གྱིས་གྲུབ་པའི་ཡེ་ཤེས་ཀྱིས་ཡུད་ཙམ་གཅིག་ལ།
ཐམས་ཅད་མཁྱེན་པའི་ཡེ་ཤེས་ཇི་ཙམ་གནོན་པ་དེ་ནི། སྔོན་གྱི་ཆེད་དུ་བྱ་
བའི་ལས་ཀྱི་བསྐལ་པ་འབུམ་དུ་ཡང་། དེ་རྙེད་དུ་དཔག་ཏུ་མེད་པ་གནོན་
པར་མི་ནུས་སོ། །ཞེས་དཔེར་ན་གྲུ་བོ་ཆེ་རྒྱ་མཚོ་ཆེན་པོར་མ་ཕྱིན་གྱི་བར་དུ་
འགྲོ་བ་ནི། ས་བདུན་པ་མན་ཆད་ཀྱི་དཔེ་དང་། རྒྱ་མཚོ་ཆེན་པོར་བཞུགས་
ནས་འགྲོ་བ་ནི། ས་བརྒྱད་པ་ཐོབ་ནས་རྣམ་མཁྱེན་དུ་བགྲོད་པ་ལ་ས་འོག་མ་
རྣམས་ལས་ས་ཆོད་ཆེར་ཆེ་བའི་དཔེར་གསུངས་སོ། །ས་བརྒྱད་པར་རྒྱལ་བ་
རྣམས་ཀྱི་འགོག་པ་ལས་སློང་ཚུལ་ནི། ས་བཅུ་པའི་མདོ་ལས། ཀྱེ་རྒྱལ་
བའི་སྲས་དག་དེ་ལྟར་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་་་་་
པའི་བྱང་ཆུབ་སེམས་དཔའ་སྔོན་གྱི་སྨོན་ལམ་གྱི་སྟོབས་བསྐྱེད་པ་དང༌། ཆོས་
ཀྱི་སྒོའི་རྒྱུན་དེ་ལ་གནས་པ་དེ་ལ་སངས་རྒྱས་བཅོམ་ལྡན་འདས་རྣམས་དེ་་་་་
བཞིན་གཤེགས་པའི་ཡེ་ཤེས་ཉེ་བར་བསྒྲུབ་པར་མཛད་དེ། དེ་ལ་འདི་སྐད་
ཅེས་ཀྱང་བཀའ་སྩལ་ཏོ། །རིགས་ཀྱི་བུ་ལེགས་སོ་ལེགས་སོ། །སངས་རྒྱས་ཀྱི་
ཆོས་རྗེས་སུ་རྟོགས་པར་བྱ་བ་ལ་འདི་ནི་དོན་དམ་པའི་བཟོད་པ་ཡང་ཡིན།
འོན་ཀྱང་རིགས་ཀྱི་བུ་གང་ངེད་ཀྱི་སྟོབས་བཅུ་དང་། མི་འཇིགས་པ་བཞི་ལ་
སོགས་པ་སངས་རྒྱས་ཀྱི་ཆོས་མ་འདྲེས་པ་ཕུན་སུམ་ཚོགས་པ་དེ་ཁྱོད་ལ་མེད་་
ཀྱི། སངས་རྒྱས་ཀྱི་ཆོས་ཕུན་སུམ་ཚོགས་པ་དེ་ཡོངས་སུ་འཚོལ་བའི་ཕྱིར་སྦྱོར་
བར་བྱོས་ཤིག །བརྩོན་འགྲུས་རྩོམས་ཤིག །བཟོད་པའི་སྒོ་འདི་ཉིད་ཀྱང་མ་
འདོར་ཅིག །རིགས་ཀྱི་བུ་ཁྱོད་ཀྱིས་དེ་ལྟར་ཞི་བའི་རྣམ་པར་ཐར་པ་ལ་གནས་
• 4 05 •



པཎ་ཆེན་བདེ་ལེགས་ཉི་མས་མཛད།
པ་ཐོབ་ཀྱང༌། བྱིས་པ་སོ་སོའི་སྐྱེ་བོ་ཞི་བ་རབ་ཏུ་མ་ཞི་བ། ཉོན་མོངས་པ་
སྣ་ཚོགས་ཀུན་ཏུ་འབྱུང་བར་གྱུར་པ། རྣམ་པར་རྟོག་པ་སྣ་ཚོགས་ཀྱིས་ཡིད་
དབྱེན་སྤྱོ་བ་འདི་དག་ལ་སོམས་ཤིག །གཞན་ཡང་རིགས་ཀྱི་བུ་སྔོན་གྱི་སྨོན་
ལམ་དང་སེམས་ཅན་གྱི་དོན་ཐོབ་པར་བྱས་པ་དང་། ཡེ་ཤེས་ཀྱི་སྒོ་བསམ་
གྱིས་མི་ཁྱབ་པ་དྲན་པར་གྱིས་ཤིག །ཡང་རིགས་ཀྱི་བུ་འདི་ནི་ཆོས་རྣམས་ཀྱི་
ཆོས་ཉིད་དོ། །དེ་བཞིན་གཤེགས་པ་རྣམས་བྱུང་ཡང་རུང་། མ་བྱུང་ཡང་རུང་
ཆོས་ཀྱི་དབྱིངས་འདི་ནི་གནས་པ་ཉིད་དེ།( ༡ ༨༢ན) འདི་ལྟར་ཆོས་ཐམས་
ཅད་སྟོང་ཉིད་དང༌། ཆོས་ཐམས་ཅད་དམིགས་སུ་མེད་པའོ། །འདིས་ནི་དེ་
བཞིན་གཤེགས་པ་རྣམས་ཉི་ཚེ་རབ་ཏུ་དབྱེ་བར་བྱ་བ་མ་ཡིན་གྱི། ཉན་ཐོས་
དང་རང་སངས་རྒྱས་ཐམས་ཅད་ཀྱིས་ཀྱང་རྣམ་པར་མི་རྟོག་པའི་ཆོས་ཉིད་་་་
འདི་ཐོབ་བོ། །ཞེས་དང༌། གལ་ཏེ་སངས་རྒྱས་བཅོམ་ལྡན་འདས་དེ་དག་གི་
བྱང་ཆུབ་སེམས་དཔའ་དེ་ལ་ཐམས་ཅད་མཁྱེན་པའི་ཡེ་ཤེས་མངོན་པར་སྒྲུབ་
པའི་སྒོ་རྣམས་སུ་བཞུགས་པ་མ་མཛད་དུ་ཟིན་ན། དེ་དེ་ཉིད་ཀྱི་ཚེ་ཡོངས་སུ་
མྱ་ངན་ལས་འདའ་བར་འགྱུར་ཏེ། སེམས་ཅན་ཐམས་ཅད་ཀྱི་དོན་བྱ་བ་ཡང་
རྒྱུན་ཆད་པར་འགྱུར་རོ། །ཞེས་ས་བརྒྱད་པ་བས་ནི་ཡེ་ཤེས་ལ་དབང་བསྒྱུར་
ཐོབ་ནས། དེ་འབའ་ཞིག་ལ་མཉམ་པར་བཞག་ན་རྟག་པ་མཐའ་བཟུང་གི་
ཚུལ་གྱིས་ཞི་མཐར་ལྟུང་ནས་གཞན་དོན་རྒྱུན་ཆད་པར་འགྱུར་བས། མཉམ་
བཞག་ལས་ལངས་ནས་རྗེས་ཐོབ་ཏུ་སྟོབས་སོགས་ཀྱི་རྒྱུར་བསོད་ནམས་ཀྱི་་་་
ཚོགས་བསོགས་པ་ལ་བསྐུལ་བར་གསུངས་སོ། །ལུང་འདིས་ནི། སངས་རྒྱས་
ཐོབ་པ་ལ་སྟོང་ཉིད་གཅིག་པུ་བསྒོམ་པས་ཆོག་པར་འདོད་པ་ལེགས་པར་་་་་
བཀག་གོ །
• 406 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཅ༣ ས་དགུ་པ་ལེགས་པའི་བློ་གྲོས་བཤད་པ།
༈ ས་དགུ་པ་བས་ཐོབ་པའི་སྟོབས་ཀྱི་ཕར་ཕྱིན་དེ་གང་ཞེ་ན། ཐུབ་པ་
དགོངས་རྒྱན་ལས་བཤད་པ་ལྟར། བསམ་པའི་སྟོབས། ལྷག་པའི་བསམ་པའི་
སྟོབས། གཟུངས་ཀྱི་སྟོབས། ཏིང་ངེ་འཛིན་གྱི་སྟོབས། ཡང་དག་པར་འབྱོར་
པའི་སྟོབས། དབང་གི་སྟོབས། སྤོབས་པའི་སྟོབས། སྨོན་ལམ་གྱི་སྟོབས། ཕ་
རོལ་ཏུ་ཕྱིན་པའི་སྟོབས། བྱམས་པ་ཆེན་པོའི་སྟོབས། སྙིང་རྗེ་ཆེན་པོའི་སྟོབས།
ཆོས་ཉིད་ཀྱི་སྟོབས་དང་། དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་
བརླབ་པའི་སྟོབས་རྣམས་སོ། །དེས་ཐོབ་པའི་སོ་སོ་ཡང་དག་རིག་པ་བཞི་ནི།
ཆོས་དང༌། དོན་དང་། ངེས་པའི་ཚིག་དང་། སྤོབས་པ་སོ་སོར་རིག་པའོ། །
ཅ༤ ས་བཅུ་པ་ཆོས་ཀྱི་སྤྲིན་བཤད་པ།
༈ ས་བཅུ་པའི་ཐད་ཀྱི་ཊཱིཀ་ཆེན་ལས། ས་བཅུ་པ་ལ་གནས་པའི་བྱང་
སེམས་དེ་ཡིས་ཕྱོགས་བཅུ་ཀུན་ནས་སངས་རྒྱས་རྣམས་ལས་འོད་ཟེར་ཆེན་་་་་
པོའི་དབང་བསྐུར་བ་དམ་པ་སྟེ་མཆོག་ཐོབ་བོ། །ཐོབ་ཚུལ་ནི་བྱང་སེམས་
འདིས་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ཐོབ་པའི་ཐ་མ་ལ།
ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་པར་དབང་བསྐུར་བ་དང་
ལྡན་པ་ཞེས་བྱ་བའི་ཏིང་ངེ་འཛིན་མངོན་( ༡ ༨ ༢བ)དུ་འགྱུར་རོ། །དེ་ནས་
དེ་མ་ཐག་ཏུ་སྟོང་གསུམ་འབུམ་ཕྲག་བཅུའི་རྡུལ་དང་མཉམ་པའི་རིན་པོ་ཆེ་་་
ཆེན་པོའི་པདྨ་རིན་པོ་ཆེ་རྣམ་པ་ཐམས་ཅད་ཀྱི་མཆོག་དང་ལྡན་པ་ཞེས་བྱ་བ་
ནས། རྒྱས་པར་སྟོང་གསུམ་འབུམ་ཕྲག་བཅུར་ཚང་བའི་རྡུལ་ཕྲ་རབ་ཀྱི་རྡུལ་
སྙེད་ཀྱི་པདྨའི་འཁོར་ལོ་དང་ལྡན་པ་འབྱུང་བར་འགྱུར་ཏེ། བྱང་སེམས་དེའི་
ལུས་ཀྱང་དེ་དང་འཚམས་པར་གནས་སོ། །ཏིང་ངེ་འཛིན་དེ་ཐོབ་མ་ཐག་ཏུ་
407 .



པཎ་ཆེན་བདེ་ལེགས་ཉི་མས་མཛད།
པདྨ་དེ་ལ་འདུག་པར་ཀུན་ཏུ་སྣང་ངོ་། །དེ་དེ་ལ་འདུག་པ་དང༌། སངས་རྒྱས་
སངས་རྒྱས་ཀྱི་ཞིང་ཀུན་ནས་གདན་འཛོམ་པ་རྣམས་ཀྱི་མཛོད་སྤུ་ནས། འོད་
ཟེར་བྱུང་ནས་བྱང་སེམས་དེ་ལ་དབང་བསྐུར་བར་མཛད་དོ། །ཞེས་བྱ་བའི་
བར་དུ་ས་བཅུ་པ་ལས་གསུངས་པ་ལྟ་བུའོ། །བྱང་སེམས་འདི་ལ་ཕར་ཕྱིན་
བཅུའི་ནང་ནས་ཡེ་ཤེས་ཀྱི་ཕར་ཕྱིན་ལྷག་པར་མཆོག་ཏུ་བྱུང་བ་སྟེ་དག་པར་
གྱུར་པའང་ཡིན་ནོ། །ཡེ་ཤེས་ཀྱིས་ངོས་འཛིན་དང་དེ་དང་ཤེས་རབ་ཀྱི་ཕར་
ཕྱིན་གྱི་ཁྱད་པར་ནི། བྱང་ས་ལས། ཆོས་ཐམས་ཅད་ལ་ཇི་ལྟ་བ་བཞིན་དུ་རྣམ་
པར་དག་པ་ཤེས་པ་ནི། ཡེ་ཤེས་ཀྱི་ཕ་རོལ་ཏུ་ཕྱིན་པའོ། །དེ་ལ་དོན་དམ་པ་
འཛིན་པ་ལ་ཞུགས་པའི་ཤེས་རབ་ནི་ཤེས་རབ་ཀྱི་ཕ་རོལ་ཏུ་ཕྱིན་པའོ། །ཀུན་
རྫོབ་འཛིན་པ་ལ་ཞུགས་པ་ནི་ཡེ་ཤེས་ཀྱི་ཕ་རོལ་ཏུ་ཕྱིན་པ་སྟེ། འདི་གཉིས་ཀྱི་
བྱེ་བྲག་ནི་དེ་ཡིན་ནོ་ཞེས་གསུངས་སོ། །
ག༢ ས་བཅུ་ཐུན་མོང་བའི་ཡོན་ཏན་བཤད་པ།
༈ གཉིས་པ་ས་བཅུ་ཐུན་མོང་བའི་ཡོན་ཏན་འཆད་པ་ལ། དེ་ཚེ་འདིས་ནི་
སངས་རྒྱས་བརྒྱ་མཐོང་ཞིང་། །ཞེས་པ་ནས། སྐད་ཅིག་སྐད་ཅིག་ལ་ནི་སྟོན་
པར་ནུས། །ཞེས་པའི་བར་གསུངས།
ཁ༢ འབྲས་བུའི་ས་བཤད་པ།
༈ གཉིས་པ་འབྲས་བུའི་ས་འཆད་པ། གང་ཕྱིར་ནམ་མཁའ་དྲི་མ་མེད་ལ་ཟླ།
ཞེས་པ་ནས། ཁྱོད་ལ་མྱ་ངན་འདས་མི་མངའ། །ཞེས་པའི་བར་གསུངས། དེ་
རྣམས་ཀྱི་འཆད་ཚུལ་ཡང་འོག་མིན་དུ་སངས་རྒྱས་ཚུལ་དེ་འཆད་པར་བྱེད་་་་་
པ་ལ། གང་ཕྱིར་ནམ་མཁའ་དྲི་མ་མེད་ལ། ཞེས་པ་ནས། སྐད་ཅིག་གིས་ནི་
ཤེས་བྱ་ཐུགས་སུ་ཆུད། །ཅེས་པའི་བར་གསུངས། དེ་ལ་རྩོད་སྤོང་དེ་འཆད་
，408 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
པར་བྱེད་པ་ལ། གང་ཚེ་ཞི་བ་དེ་ཉིད་ཡིན། །ཞེས་པ་ནས། ཁྱད་པར་གྱིས་
འཕངས་ལས་ཆེས་བསམ་མི་ཁྱབ། །ཅེས་པའི་བར་གསུངས། སངས་རྒྱས་ཀྱི་སྐུ་
ལ་གསུམ་ཡོད་པའི་ཆོས་སྐུ་དེ་འཆད་པ་ལ། ཤེས་བྱའི་བུད་ཤིང་( ༡ ༨ ༣ ན) སྐམ་
པོ་མ་ལུས་པ། །ཞེས་པ་ནས། སེམས་འགག་པ་དེ་སྐུ་ཡི་མངོན་སུམ་མཛད། །
ཅེས་པའི་བར་གསུངས། ལོངས་སྐུ་དེ་འཆད་པར་བྱེད་པ་ལ། ཞི་སྐུ་དཔག་
བསམ་ཤིང་ལྟར་གསལ་འགྱུར་ཞིང་། །ཞེས་པ་ནས། འདི་ནི་སྤྲོས་དང་བྲལ་ལ་
སྣང་བར་འགྱུར། །ཞེས་པའི་བར་གསུངས། རྒྱུ་མཐུན་གྱི་སྐུ་དེ་འཆད་པར་བྱེད་
པ་ལ། ཐུབ་དབང་དུས་གཅིག་ཁོ་ནར་དེ་རྒྱུ་མཐུན། །ཞེས་པ་ནས། མ་ལུས་
རྡུལ་གང་དེ་སྙེད་ལ་གྲངས་མེད། །ཅེས་པའི་བར་གསུངས། སྐུ་ཡི་ཡོན་ཏན་
སྟོབས་བཅུ་མདོར་བསྟན་རྒྱས་བཤད་གཉིས་ཀྱི་སྒོ་ནས་འཆད་པར་བྱེད་པ་ལ།
གནས་དང་གནས་མིན་མཁྱེན་སྟོབས་དང༌། །ཞེས་པ་ནས། མཁྱེན་པ་ཆགས་
མེད་མཐའ་ཡས་སྟོབས་སུ་འདོད། །ཅེས་པའི་བར་གསུངས། སངས་རྒྱས་ཀྱི་
ཐམས་ཅད་ཇི་ལྟ་བ་བཞིན་དུ་བརྗོད་མི་ནུས་པའི་ཚུལ་དེ་འཆད་པར་བྱེད་པ་་
ལ། ནམ་མཁའ་དྲི་མ་མེད་ལ། ཞེས་པ་ནས། བཤད་ཕྱིར་དོགས་སྤངས་ཅུང་
ཞིག་ཙམ་ཞིག་སྨྲས། །ཞེས་པའི་བར་གསུངས། སྟོན་པས་འདི་ལས་བསྟན་པའི་
ཟབ་པ་དང་རྒྱ་ཆེ་བའི་ཡོན་ཏན་ཤེས་པའི་ཕན་ཡོན་དེ་འཆད་པར་བྱེད་པ་ལ།
ཟབ་མོ་སྟོང་པ་ཉིད་ཡིན་ཏེ། །ཞེས་པ་ནས། ཡོན་ཏན་འདི་དག་ཐོབ་པར་
འགྱུར། །ཞེས་པའི་བར་གསུངས། སོ་སྐྱེ་དང་ཉན་རང་དང་བྱང་སེམས་རྣམས་
ལ་ཐུན་མོང་དུ། སྤྲུལ་སྐུས་དོན་མཛད་ཚུལ་དེ་འཆད་པར་བྱེད་པ་ལ། སླར་
ཡང་མི་གཡོ་སྐུ་མངའ་ཁྱོད་ཀྱི། ཞེས་པ་ནས། བཀྲི་བར་མཛད་ཅེས་པའི་བར་
གསུངས། སྐུ་གསུམ་གྱི་རྣམ་གཞག་བསྟན་ནས། མཐར་ཐུག་ཐེག་པ་གསུམ་དུ་
གྲུབ་པའི་མདོ་དགོངས་པ་ཅན་དུ་སྟོན་པ་ལ། གང་ཕྱིར་འདི་ནི་དེ་ཉིད་ཤེས་
ལ། ཞེས་པ་ནས། སྦྱར་ཞིང་རྣམ་པར་དབྱེ་ལའང་བློ་སྦྱང་རྣམས་ལ་ལོགས་སུ་
• 409 •



པཎ་ཆེན་བདེ་ལེགས་ཉི་མས་མཛད།
གསུངས། །ཞེས་པའི་བར་གསུང་། སྤྲུལ་པའི་སྐུར་བྱང་ཆུབ་པའི་དུས་ཀྱི་ཁྱད་
པར་དེ་འཆད་པར་བྱེད་པ་ལ། བདེར་གཤེགས་མ་ལུས་ཕྱོགས་ཞིང་སངས་
རྒྱས་ཞིང་དག་ན། །ཞེས་པ་ནས། འོན་ཀྱང་ཁྱོད་ཀྱི་གསང་བ་འདི་ནི་སྙད་
ཀྱི་མ་ལགས་སོ། །ཞེས་པའི་བར་གསུངས། ཞུགས་པའི་དུས་ཀྱི་ཁྱད་པར་དེ་
འཆད་པར་བྱེད་པ་ལ། རྒྱལ་བ་ཇི་སྲིད་འཇིག་རྟེན་མཐའ་དག་མཆོག་ཏུ་རབ་
ཞི་བར། །ཞེས་པ་ནས། དེ་ཕྱིར་ཁྱོད་ལ་མྱ་ངན་འདས་མི་མངའ། །ཞེས་པའི་
བར་གསུངས།
༈ དེ་རྣམས་ཀྱི་ནང་ནས། གང་ཕྱིར་ནམ་མཁའ་དྲི་མ་མེད་ལ་ཞེས་སོགས་
ཀྱི་སྐབས་སུ། （ ༡ ༨ ༣ བ） འབྲས་བུ་གྲུབ་པའི་དུས་མཚམས་དང་། གྲུབ་པའི་སྐུའི་
རྣམ་གཞག་བཤད་པའོ། །དང་པོ་ནི། འོག་མིན་སྟུག་པོ་བཀོད་པའི་རྟེན་ཅན་
གྱི་བྱང་སེམས་རྒྱུན་མཐའ་བ་དེས་གནས་ངན་ལེན་གྱི་དྲི་མ་ཕྲ་མོ་སྤོང་ནུས་་་་
པར་མཐོང་བ་ན། སྟོང་ཉིད་ལ་མཉམ་པར་འཇོག་ཅིང༌། མཉམ་བཞག་དེ་
ཉིད་སྒྲིབ་པ་དེའི་དངོས་གཉེན་དུ་སོང་བ་ན་རྒྱུན་མཐའ་བ་དེའི་རྒྱུད་ལ་རྒྱུན་་
མཐའི་བར་ཆད་མེད་ལམ་སྐྱེས་པ་ཡིན་ལ། དེ་ཡང་བྱང་སེམས་དེའི་རྒྱུད་ལ་
རྒྱུན་མཐའི་བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་། དྲི་མ་ཕྲ་
མོ་དེ་དེའི་རྒྱུད་ལ་འགག་པ་ལ་མངོན་དུ་ཕྱོགས་པ་དུས་མཉམ་ཞིང་། དེའི་
རྒྱུད་ལ་རྒྱུན་མཐའི་བར་ཆད་མེད་ལམ་དེ་སྐྱེས་པ་དང༌། དེའི་རྒྱུད་ལ་གནས་
ངན་ལེན་གྱི་དྲི་མ་ཕྲ་མོ་འགག་པ་དུས་མཉམ་མོ། །བར་ཆད་མེད་ལམ་དེའི་
གཟིགས་ངོར་ཤེས་བྱ་ཇི་སྙེད་པ་དེའི་རྣམ་པ་ཅུང་ཟད་ཀྱང་མི་འཆར་ཏེ། དེའི་
དུས་སུ་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་མ་སྤངས་པའི་ཕྱིར།
དེའི་སྐད་ཅིག་མ་གཉིས་པར་རྣམ་གྲོལ་སྐྱེས་པ་ན། སྟོང་ཉིད་ལ་མཉམ་པར་
བཞག་བཞིན་པའི་ངང་ནས་ནམ་མཁའ་དྲི་མ་མེད་པ་ལས་ཟླ་བའི་སྣང་བས་་་
གཟུགས་བརྙན་མཐའ་དག་སྣང་བ་ལྟར་དུ་ཤེས་བྱ་ཇི་སྙེད་པ་ཐམས་ཅད་་་་་
• 41 0 ，



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལག་མཐིལ་དུ་སྐྱུ་རུ་ར་རློན་པ་བཞག་པ་བཞིན་དུ་གཟིགས་པ་དང་། ཆོས་
ཐམས་ཅད་རྣམ་པ་ཐམས་ཅད་དུ་བྱང་ཆུབ་པ་དང་། ལོངས་སྤྱོད་རྫོགས་
པའི་སྐུ་ཐོབ་པ་རྣམས་དུས་མཉམ་དུ་འབྱུང་ངོ༌། །ལོངས་སྐུ་དེ་དང་དངོས་
རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་མཆོག་གི་སྤྲུལ་སྐུ་
མེད་ཀྱང༌། དེ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་
གྲུབ་པའི་སྤྲུལ་པའི་སྐུ་བྱེ་བྲག་འགའ་ཞིག་ནི་ཡོད་པར་ཤེས་པར་བྱའོ། །གཉིས་
པ་གྲུབ་པའི་སྐུའི་རྣམ་གཞག་ལ། རྟེན་སྐུའི་རྣམ་གཞག་བཤད་པ་དང་། བརྟེན་
པ་འཕྲིན་ལས་ཀྱི་རྣམ་གཞག་བཤད་པའོ། །དང་པོ་སྐུའི་རྣམ་གཞག་དང༌།
ཤེས་བྱ་མཁྱེན་ཚུལ་བཤད་པའོ། །དང་པོ་ལ་འབྲས་བུ་ཆོས་སྐུ་ལ་མཚན་ཉིད།
དབྱེ་བ། ཕྱེ་བ་སོ་སོའི་དོན་བཤད་པའོ། །དང་པོ་ནི། རང་ཐོབ་བྱེད་ཀྱི་ཐབས་
སུ་གྱུར་པའི་རྒྱུའི་ས་བཅུ་ཉམས་སུ་བླངས་པ་ལ་བརྟེན་ནས་བྱུང་བའི་འབྲས་་་
བུ་མཐར་ཐུག་དེ། འབྲས་བུ་ཆོས་སྐུའི་མཚན་ཉིད། གཉིས་པ་ལ་སྐུ་གཉིས་སུ་
དབྱེ་བ། གསུམ་དུ་དབྱེ་བ། བཞིར་དབྱེ་བ། ལྔར་དབྱེ་བ་སོགས་དུ་མ་ཡོད་ལ།
གསུམ་པ་ནི། འདིར་དངོས་བསྟན་ལ་ཆོས་སྐུ་ལོངས་སྐུ་སྤྲུལ་པའི་སྐུ་གསུམ་དུ་
གསུངས་པས། དེ་གསུམ་གྱི་དོན་རིམ་པ་བཞིན་བཤད་ན། （ ༡ ༨༤ན)རང་དོན་
ཆོས་ཀྱི་སྐུ་ངོ་བོ་ཉིད་ཀྱི་སྐུ་ཆོས་ཅན། ཁྱད་ཆོས་གསུམ་དང་ལྡན་ཏེ། བུད་ཤིང་
སྐམ་པོ་དང་འདྲ་བའི་ཤེས་སྒྲིབ་སྤངས་པའི་ཁྱད་པར། སྐྱེ་འགག་དང་བྲལ་
བའི་ཁྱད་པར། སེམས་སེམས་བྱུང་གི་རྣམ་རྟོག་གི་རྒྱུ་བ་ལོག་པའི་ཁྱད་པར་
དང་ལྡན་པའི་ཕྱིར། ལོངས་སྤྱོད་རྫོགས་སྐུ་ཆོས་ཅན། ཁྱད་ཆོས་བཞི་དང་
ལྡན་ཏེ། རྣམ་རྟོག་ཞི་བའི་ཁྱད་པར། དཔག་བསམ་གྱི་ཤིང་དང་ཡིད་བཞིན་གྱི་
ནོར་བུ་ལྟར་འགྲོ་བའི་དབུལ་བ་སེལ་བའི་ཁྱད་པར། དུས་འཁོར་བ་ཇི་སྲིད་མ་
སྟོངས་བར་དུ་བཞུགས་པའི་ཁྱད་པར། བྱང་སེམས་འཕགས་པ་ཡན་ཆད་ཀྱི་
མངོན་སུམ་གྱི་སྤྱོད་ཡུལ་དུ་སྣང་བའི་ཁྱད་པར་དང་ལྡན་པའི་ཕྱིར། ལོངས་སྐུ་
， 4 [ ] •



པཎ་ཆེན་བདེ་ལེགས་ཉི་མས་མཛད།
དང་རྒྱུ་མཐུན་གྱི་མཆོག་གི་སྤྲུལ་པའི་སྐུ་དེ་ནི་ཁྱད་པར་གསུམ་དང་ལྡན་ཏེ།
རང་གི་སྐུའི་བ་སྤུའི་ཁུང་བུ་གཅིག་ཏུ་རང་གི་སྤྱོད་པ་ཀུན་སྟོན་པའི་ཁྱད་པར།
དེར་གཞན་གྱི་སྤྱོད་པ་ཀུན་སྟོན་པའི་ཁྱད་པར། བཞེད་པ་ལ་མངའ་བསྒྱུར་
བའི་ཁྱད་པར་གསུམ་དང་ལྡན་པའི་ཕྱིར། གཉིས་པ་ཤེས་བྱ་མཁྱེན་པའི་ཚུལ་
ཅུང་ཟད་བཤད་ན། སངས་རྒྱས་མ་ཐོབ་བར་དུ་བདེན་གཉིས་བློ་གཅིག་གིས་
གཅིག་ཆར་དུ་མངོན་སུམ་དུ་རྟོགས་པ་མེད་ཀྱང༌། སངས་རྒྱས་ཀྱི་སར་མཁྱེན་
པ་སྐད་ཅིག་མ་གཅིག་གིས་ཀྱང་བདེན་གཉིས་ཀྱིས་བསྡུས་པའི་ཆོས་ཐམས་་་་
ཅད་དུས་གཅིག་ཆར་དུ་མངོན་སུམ་དུ་མཁྱེན་ཏེ། སངས་རྒྱས་ཀྱིས་བདེན་
གཉིས་ངོ་བོ་ཐ་དད་དུ་འཛིན་པའི་དྲི་མ་མཐའ་དག་སྤངས་པའི་ཕྱིར་ཏེ།
བདེན་གཉིས་རང་འགྲེལ་ལས། མཁྱེན་པའི་སྐད་ཅིག་གཅིག་གིས་ནི། །ཤེས་
བྱའི་དཀྱིལ་འཁོར་ཀུན་ཁྱབ་ཅན། །ཞེས་དང་། འདིར་ཡང་། མཁྱེན་བཟང་
ཁྱོད་ཀྱིས་སྐད་ཅིག་གིས་ནི་ཤེས་བྱ་མཐའ་དག་ཐུགས་སུ་ཆུད། །ཅེས་གསུངས་
པའི་ཕྱིར། བདེན་པ་གཉིས་མཁྱེན་ཚུལ་ལ་མི་འདྲ་བའི་ཁྱད་པར་ཡོད་དེ།
སངས་རྒྱས་ཀྱི་ཡེ་ཤེས་དེས་ཇི་ལྟ་བ་གཉིས་སྣང་ནུབ་པའི་ཚུལ་གྱིས་གཟིགས།
ཇི་སྙེད་པ་གཉིས་སྣང་དང་བཅས་པའི་ཚུལ་གྱིས་གཟིགས་པའི་ཕྱིར། དང པོ་
གྲུབ་སྟེ། ཇི་ལྟ་བ་མཁྱེན་པའི་རྣམ་མཁྱེན་གྱིས་ཇི་སྙེད་པ་མཁྱེན་པ་དེའི་་་
གཟིགས་ངོར་ཇི་སྙེད་པ་ཡོད་ཀྱང་། དེས་ཇི་ལྟ་བ་གཟིགས་པའི་གཟིགས་ངོར་
ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་བའི་ཕྱིར་ཏེ། ཡེ་ཤེས་དེས་ཇི་ལྟ་
བ་གཟིགས་པའི་གཟིགས་ངོ་དེར་ཀུན་རྫོབ་པའི་སྣང་བ་ཐམས་ཅད་ནུབ་པའི་
ཕྱིར། རྩ་རྟགས་གཉིས་པ་གྲུབ་སྟེ། ཡེ་ཤེས་དེས་ཇི་སྙེད་པ་( ༡ ༨༤བ) གཟིགས་
པའི་གཟིགས་ངོར་ཆོས་ཅན་ཀུན་རྫོབ་པའི་རྣམ་པ་འཆར་བའི་ཕྱིར་ཏེ།
སངས་རྒྱས་ཀྱི་ས་ན་ཡུལ་ཡུལ་ཅན་ཐ་དད་དུ་སྣང་བའི་ཀུན་རྫོབ་གཉིས་སྣང་
ཡོད་པའི་ཕྱིར། དེ་ཡོད་ཀྱང་གཉིས་སྣང་འཁྲུལ་པ་ནི་མེད་དེ། དེས་གཉིས་སྣང་
• 412 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
འཁྲུལ་པའི་བག་ཆགས་མ་ལུས་པར་སྤངས་པའི་ཕྱིར། འོ་ན་ཊིཀ་ཆེན་རིགས་
པའི་རྒྱ་མཚོ་ལས། ཇི་ལྟ་བ་རྟོགས་པའི་རྣམ་མཁྱེན་དང་ཇི་སྙེད་པ་རྟོགས་པའི་
རྣམ་མཁྱེན་འགལ་བར་གསུངས་པ་མི་འཐད་དོ་ཞེ་ན་སྐྱོན་མེད་དེ། རིགས་
པའི་རྒྱ་མཚོ་ལས་དེ་ལྟར་གསུངས་པ་གདུལ་བྱ་འགའ་ཞིག་གི་བསམ་པ་ལ་་་་་
ལྟོས་ནས་གསུངས་པས་དགོངས་པ་ཅན་ཡིན་པའི་ཕྱིར། འོ་ན་སངས་རྒྱས་
ཀྱི་ཡེ་ཤེས་ཐམས་ཅད་ཇི་ལྟ་བ་ལ་ཆུ་ལ་ཆུ་བཞག་པ་བཞིན་དུ་སོང་བས་རྗེས་་་
ཐོབ་མེད་པར་འགྱུར་རོ་སྙམ་ན། དེ་ཡང་མ་ཡིན་ཏེ། སངས་རྒྱས་ཀྱི་སར་
མཉམ་རྗེས་གཉིས་ཀ་ཡོད་པར་རྒྱུད་བླ་རྩ་འགྲེལ་ལས་གསུངས་པའི་ཕྱིར་ཏེ།
རྒྱུད་བླ་མ་ལས། ཤེས་རབ་ཡེ་ཤེས་རྣམ་གྲོལ་རྣམས། །གསལ་དང་འཕྲོ་དང་
དག་ཕྱིར་དང་། །ཐ་དད་མེད་ཕྱིར་འོད་དང་ཟེར། ཉི་མའི་དཀྱིལ་འཁོར་
རྣམས་དང་མཚུངས། །ཞེས་དང་། དེའི་འགྲེལ་པ་ལས། དེ་ལས་སངས་རྒྱས་ཀྱི་
རྒྱུད་ལ་མངའ་བའི་འཇིག་རྟེན་ལས་འདས་པ་རྣམ་པར་མི་རྟོགས་པའི་ཤེས་་་
རབ་ནི། ཤེས་བྱའི་དེ་ཁོ་ན་ཉིད་དོན་དམ་པའི་མུན་པ་སེལ་བར་ཉེ་བར་
གནས་པའི་ཕྱིར། འོད་གསལ་བ་དང་། ཆོས་མཚུངས་སོ། །དེའི་རྗེས་ལ་ཐོབ་
པ་ཤེས་བྱ་ཐམས་ཅད་ཀྱི་ཡེ་ཤེས་ནི། ཤེས་བྱའི་དངོས་པོ་མ་ལུས་པ་རྣམ་པ་
ཐམས་ཅད་ལས་འཇུག་པས་ན། འོད་ཟེར་དྲ་བ་འཕྲོ་བ་དང་མཚུངས་སོ། །
ཞེས་གསུངས་པའི་ཕྱིར། དེ་ལས་འཇིག་རྟེན་ལས་འདས་པ་རྣམ་པར་མི་རྟོག་
པ་ནི། མཉམ་བཞག་ཡེ་ཤེས་དང༌། དེ་ཁོ་ན་ཉིད་ལ་ལྟོས་ནས་འཇོག་པས་དེ་ཁོ་
ན་ཉིད་དམ་པ་ཞེས་གསུངས་པ་ཡིན་ནོ། །རྗེས་ལ་ཐོབ་པ་ཞེས་པ་ནི། མཉམ་
བཞག་ལས་ལངས་ནས་རྗེས་ལ་ཐོབ་པའི་དོན་མ་ཡིན་གྱི། མཉམ་བཞག་དེའི་
སྟོབས་ཀྱིས་ཐོབ་པའམ་འབྱུང་བའི་དོན་ནོ། །གཉིས་པ་བརྟེན་པ་ཕྲིན་ལས་ཀྱི་
རྣམ་གཞག་ལ། རང་ཐོབ་བྱེད་ཀྱི་ཐབས་སུ་གྱུར་པའི་ཡེ་ཤེས་ཆོས་སྐུ་ལ་བརྟེན་
ནས་ཐོབ་པའི་རྣམ་དཀར་གྱི་ཡོན་ཏན། སངས་རྒྱས་འཕྲིན་ལས་ཀྱི་མཚན་
•| 13



པཎ་ཆེན་བདེ་ལེགས་ཉི་མས་མཛད།
ཉིད། དེ་ལ་དབྱེ་ན་བྱ་བ་ཡུལ་ལ་ཡོད་པའི་འཕྲིན་ལས་དང་། བྱེད་པ་པོ་ལ་
ཡོད་པའི་འཕྲིན་ལས་དང་གཉིས་སུ་ཡོད། དེ་ལ་སངས་རྒྱས་ཀྱི་སྐུ་གསུང་
ཐུགས་ཀྱི་འཕྲིན་( ༡ ༨ ༥ ན） ལས་དང་གསུམ་དུ་ཡང་ཡོད། སངས་རྒྱས་ཀྱི་ཞི་
རྒྱས་དབང་དྲག་གི་འཕྲིན་ལས་བཞིར་ཡང་ཡོད། དེ་ལ་རྒྱས་པར་དབྱེ་ན་ཉེར་
བདུན་དུ་ཡང་ཡོད་དེ། མངོན་རྟོགས་རྒྱུན་ལས། ཆོས་ཀྱི་སྐུའི་འཕྲིན་ལས་
རྣམས་ནི། །རྣམ་པ་ཉི་ཤུ་བདུན་དུ་བཞེད། །ཅེས་གསུངས་པའི་ཕྱིར། ས་
མཚམས་ནི། ལམ་མ་ཞུགས་ནས་སངས་རྒྱས་ཀྱི་སའི་བར་ན་ཡོད། དོན་ནི།
ཐུབ་པ་སངས་རྒྱས་བཅོམ་ལྡན་འདས་ཆོས་ཅན། ཁྱོད་ཀྱི་ཞི་བ་མཐར་ཐུག་པ་
ཆོས་ཀྱི་སྐུ་དེ་ཚུལ་ཇི་ལྟར་དུ་གནས་གང་དུ་བརྙེས་པའང་ཡོད་དེ་ནམ་མཁར་་
ཟླ་བའི་དཀྱིལ་འཁོར་གསལ་བས་གཟུགས་ཅན་རྣམས་སྣང་བར་བྱེད་ནུས་པ་
བཞིན་དུ། ཁྱོད་ཀྱིས་ཤེས་བྱ་ཐམས་ཅད་མངོན་སུམ་དུ་མཐོང་བ་ལ་སྒྲིབ་བྱེད་
ཀྱི་གཉིས་སྣང་འཁྲུལ་པའི་བག་ཆགས་ཀྱི་གཉེན་པོ་རྒྱུན་མཐའི་བར་ཆད་མེད་
ལམ་གྱི་སྟོབས་ཀྱིས་གནས་འོག་མིན་སྟུག་པོ་བཀོད་པར་ཐོག་མར་ཆོས་སྐུ་་་་་
ཐོབ་པའི་ཕྱིར། འདིའི་སྐབས་སུ། མཐའ་དཔྱད་པ་ལ། ཊཱིཀ་ཆེན་ལས། སངས་
རྒྱས་ཀྱིས་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་་་་་
པས། སངས་རྒྱས་ཀྱི་ཡེ་ཤེས་གཅིག་ཉིད་ཀྱིས་ཤེས་བྱ་ཐམས་ཅད་གཅིག་ཆར་
དུ་མངོན་སུམ་དུ་རྟོགས་པ་དང་། སངས་རྒྱས་ཀྱིས་མཉམ་རྗེས་ངོ་བོ་གཅིག་ཏུ་
གསུངས་པ་ལ། གོ་རམས་པས། དེ་ལ་སངས་རྒྱས་ཀྱི་སར་མཉམ་རྗེས་རེས་
འཇོག་མེད་པ་དང༌། ཡེ་ཤེས་གཅིག་གིས་དོན་འཐད་ཀྱང་ཁྱོད་ལ་འགལ་ཏེ།
ཆོས་ཉིད་ལ་ལྟོས་ཏེ་ཇི་ལྟ་བ་མཁྱེན་པའི་ཡེ་ཤེས་སུ་སོང་བའི་བློ་དེ་ཉིད་ཆོས་་་
ཅན་ལ་ལྟོས་ཏེ་ཇི་སྙེད་པ་མཁྱེན་པའི་ཡེ་ཤེས་སུ་སོང་ངམ་མ་སོང་། སོང་ན་
དེའི་ཚེ་གཉིས་སྣང་ཡོད་པར་གྱུར་ཏེ། ཆོས་ཅན་ལ་ལྟོས་ཏེ་ཇི་སྙེད་པ་མཁྱེན་
པར་སོང་བའི་བློ་ཡིན་པའི་ཕྱིར། ཞེས་དང་། ཇི་སྙེད་པ་མཁྱེན་པའི་ཡེ་ཤེས་ལ་
• 41 4 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
གཉིས་སྣང་ཡོད་པར་ཡང་མི་འཐད་དེ། དེས་གཉིས་སྣང་གི་བག་ཆགས་མ་
ལུས་པར་སྤངས་པའི་ཕྱིར། ཞེས་བྲིས་འདུག་པ། དེའི་གཉིས་སྣང་དེ་ཡུལ་ཡུལ་
ཅན་གཉིས་སུ་སྣང་བ་ལ་བྱེད་དམ་གཉིས་སྣང་འཁྲུལ་པ་ལ་བྱེད། དང་པོ་ལྟར་
ན། དེའི་བག་ཆགས་སྤངས་པ་མི་འཐད་དེ། སངས་རྒྱས་ཀྱི་ཡེ་ཤེས་ལ་དེ་
ལྟར་སྣང་བ་དེ་མ་འཁྲུལ་བའི་གཉིས་སྣང་ཡིན་པའི་ཕྱིར། གཉིས་པ་ལྟར་ན།
ཇི་སྙེད་པ་མཁྱེན་པའི་ཡེ་ཤེས་ལ་གཉིས་སྣང་ཡོད་པ་ཡང་མི་འཐད་དེ། ཞེས་
པའི་འདོད་པ་ཁོ་ན་ཡིན་ཏེ། སངས་རྒྱས་( ༡ ༨ ༥ བ)ཀྱིས་འཁྲུལ་པ་མཐའ་དག་
སྤངས་པའི་ཕྱིར། ཡང་སངས་རྒྱས་ཀྱི་ཡེ་ཤེས་ལ་སྐྱེ་འགག་མེད་པའི་ལུང་ནི།
རིགས་པ་དྲུག་ཅུ་པར། གང་གི་སྐྱེ་དང་འཇིག་པ་དག །ཚུལ་འདི་ཡིས་ནི་
སྤངས་གྱུར་པ། །རྟེན་ཅིང་འབྱུང་བ་གསུངས་པ་ཡི། །སངས་རྒྱས་དེ་ལ་ཕྱག་
འཚལ་ལོ། །ཞེས་དང་། རྒྱུད་བླར་བསླུ་བའི་ཆོས་ཅན་ཕྱིར། ཞེས་པའི་བར་
འགྲེལ་པར། མི་རྟག་པ་དང་། འདུས་བྱས་དང་། རྫུན་པ་དང༌། བསླུ་བ་རྣམས་
དོན་གཅིག་པར་གསུངས་ཤིང་། འདི་འཕགས་པ་འོག་མའི་ལམ་བདེན་ལ་
ཡོད་ཅིང་། སངས་རྒྱས་ཀྱི་ཡེ་ཤེས་ལ་མེད་པ་གཅིག་དགོས་པ་ལས། དོན་དམ་
པར་དེ་དག་མེད་པ་ནི་འཕགས་པ་འོག་མའི་ལམ་གྱི་བདེན་པ་ཡང་ཡོད་པའི་
ཕྱིར། ཞེས་བྲིས་འདུག་པ། སངས་རྒྱས་ཀྱི་ཡེ་ཤེས་ལ་སྐྱེ་འགག་ཡོད་པར་ཐལ།
སངས་རྒྱས་ཀྱི་གཟུགས་སྐུ་ལ་སྐྱེ་འགག་ཡོད་པའི་ཕྱིར་ཏེ། སངས་རྒྱས་ཀྱི་
གཟུགས་སྐུ་རང་གི་ཉེ་བར་ལེན་པའི་བྱང་ཆུབ་སེམས་དཔའ་ལས་སྐྱེས་པའི་་་་
ཕྱིར། དཀོན་མཆོག་བརྩེགས་པ་ལས། བྱང་ཆུབ་སེམས་དཔའ་ལས་དེ་བཞིན་
གཤེགས་པ་རྣམས་འབྱུང་ངོ༌། །ཞེས་དང་། འདིར་ཡང་། སངས་རྒྱས་བྱང་ཆུབ་
སེམས་དཔའ་ལས་འཁྲུངས་ཤིང་། །ཞེས་གསུངས་པའི་ཕྱིར། གཞན་ཡང་།
སངས་རྒྱས་ཀྱི་ཡེ་ཤེས་ལ་སྐྱེ་འགག་ཡོད་པར་ཐལ། དེ་འདུས་བྱས་ཡིན་པའི་
ཕྱིར་ཏེ། དེ་ཀུན་རྫོབ་ཡིན་པའི་ཕྱིར་ཏེ། ཁྱབ་པ་ཁས། མ་གྲུབ་ན། སངས་རྒྱས་
，4 15 •



པཎ་ཆེན་བདེ་ལེགས་ཉི་མས་མཛད།
ཀྱི་སའི་ཆོས་ཡིན་ན། དོན་དམ་བདེན་པ་ཡིན་དགོས་པར་ཐལ། མ་གྲུབ་པ་
དེའི་ཕྱིར། འདོད་ན། སངས་རྒྱས་ཀྱི་སྐུ་ཡིན་ན་ངོ་བོ་ཉིད་སྐུ་ཡིན་དགོས་ངར་
ཐལ། འདོད་པའི་ཕྱིར། འདོད་ན། སྐུ་གསུམ་གྱི་རྣམ་གཞག་མི་འཐད་པར་ཐལ།
འདོད་པའི་ཕྱིར། འཁོར་གསུམ། ཡང་། ཁྱོད་ཀྱིས། ཐུབ་དབང་དུས་གཅིག ཁོ་
ནར་དེའི་རྒྱུ་མཐུན། །ཞེས་སོགས་ཀྱི་སྐབས་ནས་དངོས་སུ་བསྟན་པའི་སྐུ་དེ ལ་
སྤྲུལ་སྐུའི་ཐ་སྙད་མི་མཛད་པར་སྣང་ཞེས་པ་ཡང་མི་འཐད་དེ། དེ་སྤྲུལ སྐུ་
ཡིན་པའི་ཕྱིར་ཏེ། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང༌། །ཞེས་ང་འི་
སྐབས་ནས་བསྟན་པའི་སྐུ་དེ་ལོངས་སྐུ་ལ་བྱེད་རིགས་པའི་ཕྱིར། རྟགས་ཁས།
གཞན་ཡང་། སངས་རྒྱས་ཀྱི་ས་ན་སྐྱེ་འགག་ཡོད་པ་ཐལ། དེ་ན་སེམས་སེམས་
བྱུང་ཡོད་པའི་ཕྱིར། མ་གྲུབ་ན། སྒྲིབ་པ་དང་བཅས་པའི་སེམས་ཀྱི་སྒྲིབ པ་
ཟད་པ་ན་སེམས་ཀྱང་ཟད་པར་ཐལ། མ་གྲུབ་པ་( ༡༨༦ན) དེའི་ཕྱིར། འ དོད་མི་
ནུས་ཏེ། ཆོས་དབྱིངས་བསྟོད་པ་ལས། ཇི་ལྟར་འོ་མ་དང་འདྲེས་ཆུ། །སྣོད་
གཅིག་ན་ནི་གནས་པ་ལས། །ངང་པས་འོ་མ་འཐུང་བྱེད་ཅིང་། །ཆུ་ནི་མ་ཡིན་
དེ་བཞིན་གནས། །དེ་བཞིན་ཉོན་མོངས་ཀྱིས་གཡོགས་ནས། །ཡེ་ཤེས་ལུས་འདི་
གཅིག་གནས་ཀྱང་། །རྣལ་འབྱོར་པ་ཡི་ཡེ་ཤེས་ལེན། །མི་ཤེས་པ་ནི་འདོར་བར་
བྱེད། །ཅེས་པའི་ལུང་དྲངས་ནས། ཁྱོད་རང་གིས་སྔ་རབས་བཀག་པ་དང་
འགལ་ཞིང་། འཕགས་པས། ཇི་ལྟར་མེ་ཡི་དག་པའི་གོས། །སྣ་ཚོགས་དྲི་མ་དྲི་
མ་ཅན། །དྲི་མ་ཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས།།
ཡེ་ཤེས་མེ་ཡིས་སྲེག་པ་ན། །དེ་ཉིད་འོད་གསལ་མ་ཡིན་ནོ། །ཞེས་རྡོ་རྒྱུས་ཀྱི་
གོས་དྲི་མ་དང་བཅས་པ་ཕྱི་རོལ་གྱི་མེས་བསྲེགས་ཏེ། དྲི་མ་ཚིག་ནས་ངག་
ཀྱང་རྡོ་རྒྱུས་མ་དག་པར་གནས་པ་བཞིན་དུ། སྒྲིབ་པ་དང་བཅས་པའི་སེམས་
སྒྲིབ་པ་དེའི་གཉེན་པོར་གྱུར་པའི་ཡེ་ཤེས་བསྒོམ་པར་བྱས་པས་སྒྲིབ་པ་དག་་་་
པའི་ཚེ། ཡང་སེམས་ཀྱི་རྒྱུན་དེ་ཉིད་གནས་པར་གསུངས་པའི་ཕྱིར་རོ། །ཡང་
，1 1 6 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཁ་ཅིག་ན་རེ། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། གཉིས་སྣང་དང་
བཅས་པའི་བློ་ཡིན་པར་ཐལ། ཇི་སྙེད་པ་ལ་གཉིས་སྣང་དང་བཅས་པའི་བློ་
ཡིན་པའི་ཕྱིར། འདོད་མི་ནུས་ཏེ། གཉིས་སྣང་ནུབ་པའི་བློ་ཡིན་པའི་ཕྱིར་ཏེ།
ཇི་ལྟ་བ་ལ་གཉིས་སྣང་ནུབ་པའི་བློ་ཡིན་པའི་ཕྱིར། ཟེར་ན། སངས་རྒྱས་ཀྱི་ཡེ་
ཤེས་ཀྱི་གཟིགས་ངོར་གཉིས་སྣང་མེད་པར་ཐལ། དེས་ཇི་ལྟ་བ་གཟིགས་པའི་
གཟིགས་ངོར་གཉིས་སྣང་མེད་པའི་ཕྱིར། རྟགས་སླ། འདོད་ན། ཇི་སྙེད་པ་
མཁྱེན་པའི་རྣམ་མཁྱེན་གྱི་གཟིགས་ངོར་གཉིས་སྣང་མེད་པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་གཟིགས་ངོར་ཡུལ་ཡུལ་ཅན་ཐ་དད་དུ་
སྣང་བའི་གཉིས་སྣང་ཡོད་པའི་ཕྱིར། ཊཱིཀ་ཆེན་ལས། གང་གི་ཚེ་ཆོས་ཅན་ལ་
ལྟོས་ཏེ་ཇི་སྙེད་པ་མཁྱེན་པར་སོང་བ་དེའི་ཚེ་ཡུལ་ཡུལ་ཅན་སོ་སོར་སྣང་བའི་
གཉིས་སྣང་ཡོད་ཀྱང་། གཉིས་སྣང་འཁྲུལ་པའི་བག་ཆགས་དྲུང་ཕྱུང་བས་
སྣང་ཡུལ་མ་འཁྲུལ་པའི་གཉིས་སྣང་ཡིན་གྱི། འཁྲུལ་པའི་གཉིས་སྣང་མ་ཡིན་
ཏེ། ཞེས་གསུངས་པའི་ཕྱིར་ཏེ། ཁ་ཅིག །ཊཱིཀ་ཆེན་ལས།( ༡༨༦བ) དེ་ལྟར་
སྟོབས་རྣམས་ཀྱིས་ཤེས་བྱ་མཐའ་དག་མཁྱེན་པར་གསུངས་པ་ནི་མངོན་སུམ་་
རང་ཡིན་ལ། སངས་རྒྱས་ཀྱི་ཡེ་ཤེས་ལ་ཤུགས་རྟོགས་མི་རུང་བས་སྣང་ནས་
མཁྱེན་དགོས་ཞེས་གསུངས་པའི་དོན་ལ་ཁ་ཅིག །སངས་རྒྱས་ཀྱི་ཡེ་ཤེས་དེས་
རང་ལས་ཐ་དད་པའི་ཆོས་ཤུགས་ལ་མ་རྟོགས་ཀྱང་། དེས་ཤུགས་ལ་རྟོགས་
པའི་ཆོས་ཡོད་པའི་ཕྱིར་ཏེ། དེས་རང་ཉིད་ཤུགས་ལ་རྟོགས་པའི་ཕྱིར། ཞེས་
གསུངས་པ་ལུང་དེའི་དོན་ཡིན་པའི་ཕྱིར། ཞེ་ན། འོ་ན། རྣམ་མཁྱེན་གྱི་དངོས་
སུ་མ་རྟོགས་པའི་ཆོས་གཅིག་ཡོད་པར་ཐལ། ལུང་དོན་དེ་འཐད་པའི་ཕྱིར།
འདོད་ན། རྣམ་མཁྱེན་དེས་ཤེས་བྱ་ཉི་ཚེ་ཙམ་ཞིག་དངོས་སུ་རྟོགས་པར་ཐལ།
འདོད་པའི་ཕྱིར། འདོད་མི་ནུས་ཏེ། དེས་ཤེས་བྱ་ཐམས་ཅད་དངོས་སུ་རྟོགས་
པའི་ཕྱིར། རྣམ་ཀུན་མཁྱེན་ཉིད་ཡེ་ཤེས་ཉིད། །མངོན་སུམ་མཚན་ཉིད་ཅན་དུ་
，417 .



པཎ་ཆེན་བདེ་ལེགས་ཉི་མས་མཛད།
འདོད། །ཅེས་གསུངས་པའི་ཕྱིར། ཊཱིཀ་ཆེན་ལས། འབྲས་བུའི་སྐབས་སུ་སྔར་
རང་རིག་འཐད་མི་འཐད་དཔྱད་པ་བྱས་པའི་རང་ལུགས་ཀྱང་དྲན་པར་བྱའོ།།
ཞེས་གསུངས་པའི་དོན་ལ་ཁ་ཅིག །སྔར་རང་རིག་ལ་དཔྱད་པའི་སྐབས སུ་
མཉམ་བཞག་རྣམ་པར་མི་རྟོག་པའི་ཡེ་ཤེས་ཀྱི་རང་གི་གཞལ་བྱ་གྲུབ་པ་ན།
ཞེས་སོགས་ཀྱི་དོན་ལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་དངོས་
སུ་རྟོགས་པའི་ཤུགས་ལ་ཡུལ་ཅན་རང་ཉིད་རྟོགས་པར་ཁས་བླངས་པ་ལ་ཁོ་་་
ན་རེ། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། དོན་དམ་བདེན་པ་ཡིན་
པར་ཐལ། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་པའི་ཕྱིར། ཇི་
ལྟ་བ་རྟོགས་པའི་ཕྱིར། ཞེས་པའི་དོན་ཡིན་ནོ་ཞེ་ན་མི་འཐད་དེ། དེ་འདྲ་
དངོས་སུ་མ་བཤད་པའི་ཕྱིར། རང་ལུགས་ལ་ལུང་དེའི་དོན་རང་རིག་འཐད་
མི་འཐད་དཔྱད་པའི་སྐབས་སུ། ཐེག་ཆེན་མཐོང་ལམ་བར་ཆད་མེད་ལ་མ་
དེས་ཡུལ་སྟོང་ཉིད་དངོས་སུ་རྟོགས་པའི་ཤུགས་ལ་ཡུལ་ཅན་ཡེ་ཤེས་ཁོ་རང་་་་
རྟོགས་པར་ཁས་བླངས་པ་ལ། ཁ་ཅིག་ཐེག་ཆེན་མཐོང་ལམ་བར་ཆད་མེད་
ལམ་ཆོས་ཅན། དོན་དམ་བདེན་པ་ཡིན་པར་ཐལ། མཐར་ཐུག་དཔྱོད་ང་འི་
རིགས་ཤེས་ཀྱི་རྙེད་དོན་ཡིན་པའི་ཕྱིར་ཏེ། ཐེག་ཆེན་མཐོང་ལམ་བར་ཆད་
མེད་ལམ་གྱི་རྙེད་དོན་ཡིན་པའི་ཕྱིར། དེས་ཁྱོད་རྟོགས་པའི་ཕྱིར། ཟེར་ན།
མ་ཁྱབ་སྟེ། དོན་དམ་བདེན་པ་ཡིན་པ་ལ་མཐར་ཐུག་( ༡ ༨ ༧ན） དཔྱོད་ང་འི་
རིགས་ཤེས་རང་ཉིད་ལ་མཐར་ཐུག་དཔྱོད་པའི་རིགས་ཤེས་སུ་སོང་བ་གཅིག་
དགོས་པའི་ཕྱིར། ཊཱིཀ་ཆེན་ལས། དེ་ཕྱིར་ད་ལྟ་བ་མངོན་སུམ་དུ་གསལ་བའི་
ཤུགས་ལ་འདས་མ་འོངས་གཉིས་འཇལ་བ་ཡང་མ་ཡིན་ནོ། །འདི་ཡང་ཉི་མ་
དེ་རིང་ལྟ་བུའི་དུས་སུ་མྱུ་གུ་སྐྱེ་བ་མ་ཡིན་པར་ཐལ་བ་བཞིན་ནོ། །ཞེས་ང་འི་
དོན་ལ་ཁ་ཅིག །དེ་རིང་གི་དུས་སུ་ཁ་སང་གི་བུམ་པ་སངས་རྒྱས་ཀྱི་ཡེ་ཤེས་
ཀྱིས་རྟོགས་ཀྱང་། དེའི་དུས་སུ་དེ་ཡོད་མི་དགོས་ཏེ། མཁྱེན་དུས་དང་གྲུབ་
•4]8 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
དུས་མི་གཅིག་པའི་ཕྱིར། ཟེར་ན། དེ་རིང་གི་དུས་སུ་ཁ་སང་གི་བུམ་པ་ཚད་
མས་རྟོགས་པར་ཐལ། དེ་རིང་གི་དུས་སུ་དེ་རྣམ་མཁྱེན་གྱིས་རྟོགས་པའི་ཕྱིར།
འདོད་ན། དེ་རིང་གི་དུས་སུ་དེ་ཡོད་པར་ཐལ་ལོ། །རང་ལུགས་ལ། དེ་རིང་གི་
དུས་མཁྱེན་པའི་སངས་རྒྱས་ཀྱི་ཡེ་ཤེས་དེས་དེ་རིང་གི་དུས་སུ་ཁ་སང་གི་བུམ་
པ་མངོན་སུམ་དུ་རྟོགས་པའི་ཕྱིར། ཁོ་ན་རེ། དེ་ལྟར་མ་རྟོགས་སོ་ཞེ་ན། དེ་
ལྟར་རྟོགས་པར་ཐལ། དེས་དེ་རིང་གི་དུས་སུ་ཤེས་བྱ་ཐམས་ཅད་རྟོགས་པའི་
ཕྱིར་ཏེ། དེས་དུས་གསུམ་གཅིག་ཆར་དུ་རྟོགས་པའི་ཕྱིར་ཏེ། མཁྱེན་པའི་
སྐད་ཅིག་གཅིག་གིས་ནི། །ཞེས་གསུངས་པའི་ཕྱིར། ཇི་ལྟ་བ་རྟོགས་པའི་རྣམ་
མཁྱེན་གྱིས་ཇི་སྙེད་པ་མ་རྟོགས་སོ་ཞེ་ན། དེས་དེ་རྟོགས་པར་ཐལ། དེས་
སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པའི་ཕྱིར་ཏེ། རྣམ་མཁྱེན་
ཡིན་པའི་ཕྱིར། བྱས་པ་ལ་ཁོ་ན་རེ། ཇི་ལྟ་བ་རྟོགས་པའི་རྣམ་མཁྱེན་ཆོས་
ཅན། གཉིས་སྣང་དང་བཅས་པའི་བློ་ཡིན་པར་ཐལ། ཇི་སྙེད་པ་ལ་གཉིས་སྣང་
དང་བཅས་པའི་བློ་ཡིན་པའི་ཕྱིར། འདོད་ན། གཉིས་སྣང་ནུབ་པའི་བློ་ཡིན་
པར་ཐལ། ཇི་ལྟ་བ་ལ་གཉིས་སྣང་ནུབ་པའི་བློ་ཡིན་པའི་ཕྱིར། ཟེར་ན་མ་
ཁྱབ་བོ། །ཁ་ཅིག་ཇི་ལྟ་བ་རྟོགས་པའི་རྣམ་མཁྱེན་གྱི་ཇི་ལྟ་བ་གཟིགས་པའི་
གཟིགས་ངོར་ཇི་སྙེད་པ་ཡོད་ཟེར་ན། དེ་མི་འཐད་པ་གོང་དུ་དགག་ཟིན་
ཅིང་། གཞན་ཡང་དེ་མི་འཐད་པར་ཐལ། གང་གི་ཚེ་ཆོས་ཅན་ལ་ལྟོས་ཏེ་ཞེས་
སོགས་ཀྱི་ལུང་དོན་གྲུབ་པའི་ཕྱིར། ཁ་ཅིག །བྱང་སེམས་རྒྱུན་མཐའ་བས་རང་
དོན་ཆོས་སྐུ་མངོན་དུ་མཛད། དེ་རྗེས་གཟུགས་སྐུ་མངོན་དུ་མཛད་པ་ཡིན་ནོ།།
ཟེར་ན་མི་འཐད་དེ། དེས་དེ་གཅིག་ཆར་དུ་ཐོབ་པའི་ཕྱིར། ཊཱིཀ་( ༡ ༨ ༧བ）ཆེན་
ལས། དེའི་ཕྱིར་གོ་འཕང་དེ་ནི་དང་པོར་ལོངས་སྤྱོད་རྫོགས་པའི་སྐུ་མངོན་དུ་
མཛད་པ་དེ། ཞེས་པ་དང་། འདིར་ཡང་། སེམས་འགག་པ་དེ་སྐུའི་མངོན་སུམ་
མཛད། །ཅེས་གསུངས་པའི་ཕྱིར། འདིའི་དོན་ལ། ཁ་ཅིག །སངས་རྒྱས་ཀྱི་ས་ན་
， 4 19 •



པཎ་ཆེན་བདེ་ལེགས་ཉི་མས་མཛད།
སེམས་བྱུང་གི་རྒྱུ་བ་འགག་པ་ལུང་དེའི་དོན་ཡིན་པའི་ཕྱིར་ཟེར་བ་མི་འཐད་་
དེ། སངས་རྒྱས་ཀྱི་ས་ན་རྣམ་རྟོག་གི་རྒྱུ་བ་འགག་པ་ལུང་དེའི་དོན་ཡིན་ང་འི་
ཕྱིར་ཏེ། ཚིག་གསལ་ལས། མདོ་ལས། དོན་དམ་པའི་བདེན་པ་གང་ཞེ་ན།
གང་ལ་སེམས་རྒྱུ་བ་ཡང་མེད་ན་ཡི་གེ་རྣམས་ལྟ་སྨོས་ཀྱང་ཅི་དགོས། ཞེས་
གསུངས་སོ། །དེ་ལྟར་ན་རྣམ་པར་རྟོག་པ་མེད་པ་ཡིན་ནོ། །ཞེས་དང༌། རང་
འགྲེལ་ལས། སྐུ་གང་གི་དེ་ཁོ་ན་ཉིད་འདི་མངོན་སུམ་དུ་མཛད་པར་བཤད་
པ་དེ་ནི་ཞི་བའི་རང་བཞིན་དུ་འདོད་དེ་སེམས་དང་སེམས་ལས་བྱུང་བ་དང་་
བྲལ་བའི་ཕྱིར། ཞེས་པ་ནས། མངོན་པར་འདོད་པའི་དོན་འགྲུབ་པའི་རྒྱུ་ཉིད་
དོ། །ཞེས་གསུངས་པའི་ཕྱིར། ཊཱིཀ་ཆེན་ལས། འདིའི་དོན་བཤད་པའི་སྐབས་
སུ། རྣམ་གཞག་སེམས་དང་སེམས་བྱུང་དང་བྲལ་བ་གསལ་བར་གསུངས་པས་
སངས་རྒྱས་ལ་ཡེ་ཤེས་མེད་པའི་ཁུངས་འདྲེན་པ་ན་གཞུང་མ་རྟོགས་པའི་་་་་
སྐུར་འདེབས་ཆེན་པོའོ། །ཞེས་གསུངས་པའི་ཕྱིར། ལུགས་འདི་དགེ་སློང་ཟླ་
གྲགས་ཀྱིས་ཞེས་པ་ནས། ངེས་པར་མཛོད། ཅེས་པའི་སྐབས་སུ། དབུ་མའི་
བསྟན་བཅོས་མ་གཏོགས་པར་བསྟན་བཅོས་གཞན་ལས་སྟོང་པ་ཉིད་ཅེས་བྱ་་
བའི་ཆོས་འདི་ཕྱིན་ཅི་མ་ལོག་པར་མི་བརྗོད་པ་དེ་བཞིན་ཉིད་དུ་ཁོ་བོ་ཅག ་་་
གིས་འདིར་ལུགས་གང་གི་བརྒལ་ལན་དང་བཅས་པར་བསྙད་པའི་ལུགས་་་་
འདི་ནས་འབྱུང་བ་འདི་ཡང་སྟོང་པ་ཉིད་ཀྱི་ཆོས་ལྟར་བསྟན་བཅོས་གཞན་་་
ན་མེད་དོ། །ཞེས་མཁས་པ་རྣམས་ཀྱིས་ངེས་པར་མཛད་དུ་གསོལ། དེའི་ཕྱིར།
ཁ་ཅིག །མདོ་སྡེ་པ་རྣམས་ཀྱི་ལུགས་གང་ཞིག །དབུ་མ་པ་རྣམས་ཀྱིས་ཀུན་
རྫོབ་ཏུ་འདོད་ཅེས་སྨྲ་བ་གང་ཡིན་པ་དེ་ནི། དབུ་མའི་བསྟན་བཅོས་ཀྱི་དོན་
དེ་ཁོ་ན་ཉིད་མངོན་པར་མི་ཤེས་པ་ཁོ་ནས་སྨྲ་བ་ཡིན་ནོ། །ཞེས་ཤེས་པར་
བྱའོ། །ཞེས་གསུངས་པའི་ཕྱིར། འདིའི་དོན་ལ་ཁ་ཅིག །མདོ་སྡེ་པས་དོན་
དམ་དུ་ཁས་ལེན་པའི་བུམ་པ་( ༡ ༨ ༨ན）དབུ་མ་པས་ཀུན་རྫོབ་ཏུ་ཡང་ཁས་མི་་
，420 •



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ལེན་ཞེས་པའི་དོན་ཡིན་ཞེ་ན། མི་འཐད་དེ། བུམ་པ་དེ་མདོ་སྡེ་པས་དོན་
དམ་པར་ཁས་ལེན་པའི་བུམ་པ་ཡིན་ཅིང་། དེ་དབུ་མ་པས་ཀུན་རྫོབ་ཏུ་ཁས་
ལེན་པའི་ཕྱིར། ཁ་ཅིག །མདོ་སྡེ་པས་རང་གི་མཚན་ཉིད་ཀྱིས་གྲུབ་པ་དོན་
དམ་དུ་ཁས་ལེན་པ་དེ་དབུ་མ་པས་རང་གི་མཚན་ཉིད་ཀྱིས་གྲུབ་པ་ཀུན་རྫོབ་
ཏུ་ཡང་ཁས་མི་ལེན་ཞེས་པའི་དོན་ཡིན་ཞེ་ན། མི་འཐད་དེ། མདོ་སྡེ་པས་
གཞི་གྲུབ་ན་རང་གི་མཚན་ཉིད་ཀྱིས་གྲུབ་པའི་ཁྱབ་པ་ཁས་ལེན་པའི་ཕྱིར་ཏེ།
དེས་འདུས་མ་བྱས་ཀྱི་ནམ་མཁའ་རང་གི་མཚན་ཉིད་ཀྱིས་གྲུབ་པར་ཁས་་་་་
ལེན་པའི་ཕྱིར། འདུས་མ་བྱས་ཀྱི་ནམ་མཁའ་འདུས་མ་བྱས་ཀྱི་ནམ་མཁའ་
ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཁས་
ལེན་པའི་ཕྱིར། རང་ལུགས་ལ་མདོ་སྡེ་པས་ཁས་ལེན་པའི་བདེན་གྲུབ་སྟེ། དབུ་
མ་པས་ཀུན་རྫོབ་ཏུ་ཡང་ཁས་མི་ལེན་པའི་ཕྱིར་ཏེ། མདོ་སྡེ་པས་ཀུན་རྫོབ་
དང་དོན་དམ་གང་ཡིན་ཀྱང་། རང་གི་བཏགས་དོན་བཙལ་ནས་རྙེད་པར་
འཇོག་ལ། དབུ་མ་པས་རང་གི་བཏགས་དོན་བཙལ་བའི་ཚེ་ན་རྙེད་པ་ཆོས་
ཀུན་རྫོབ་ཏུ་ཡང་རྒྱུ་ལས་མི་མཁྱེན་པའི་ཕྱིར། ཞེས་པ་ལུང་དེའི་དོན་ཡིན་ནོ། །
དབུ་མ་ཐལ་རང་གཉིས་ལ་མཐོ་དམན་གྱི་ཁྱད་པར་མེད་དེ། ཞེ་ན། ཤེས་རབ་
སྒྲོན་མེ་ལས་སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱས་ནས་བསྟན་པར་་་་་
ཐལ། དེས་རང་རྒྱུད་པའི་འདོད་པ་ལྟར་སྟོང་ཉིད་དངོས་ཀྱི་བསྟན་བྱའི་གཙོ་
བོར་བྱས་ནས་བསྟན་པ་གང་ཞིག །ཐལ་རང་གཉིས་ལ་མཐོ་དམན་གྱི་ཁྱད་
པར་མེད་པའི་ཕྱིར། འདོད་མི་ནུས་ཏེ། རང་འགྲེལ་ལས། ཇི་ལྟར་དབུ་མའི་
བསྟན་བཅོས་མ་རྟོགས་པར། །ཞེས་པ་ནས། མཁས་པ་རྣམས་ཀྱིས་ངེས་མཛད་
དོ། །ཞེས་གསུངས་པའི་ཕྱིར།
•42 1 •



པཎ་ཆེན་བདེ་ལེགས་ཉི་མས་མཛད།
མཇུག་བྱང༌།
༈ མི་མཇེད་ཞིང་གི་སྟོན་མཆོག་ཐུབ་དབང་དང༌། །མཐའ་བྲལ་དོན་
གཟིགས་ཀླུ་སྒྲུབ་ཟླ་བའི་ཞབས། །སྐྱབས་གསུམ་ཀུན་འདུས་རྒྱལ་བ་ཙོང་ཁ་
པ། །སྲས་དང་བཅས་ལ་སྒོ་གསུམ་གུས་པས་འདུད། །ཐུབ་པའི་དབང་པོའི་
དགོངས་དོན་མཐར་ཐུག་པ། །ཀླུ་སྒྲུབ་ཟླ་བའི་ཞབས་ཀྱིས་བཀྲལ་བ་བཞིན། །
དབུ་མའི་( ༡༨ ༨ བ）ལམ་བཟང་རྗེ་བཙུན་ཙོང་ཁ་པས། །གསལ་བར་མཛད་
པའི་ལེགས་བཤད་རྣམས་དང་ནི། །མཁས་པའི་དབང་པོ་རྗེ་བཙུན་བླ་མ་ཡི། །
གསུང་གི་བདུད་རྩི་ཡུན་རིང་བསྟེན་བྱས་ནས། །དབུ་མའི་ལམ་བཟང་གསལ་
བར་བྱེད་པ་ཡི། །ཟླ་གྲགས་དགོངས་རྒྱན་ཞེས་བྱའི་བསྟན་བཅོས་འདི། །བླ་མ་
ལྷ་ལ་ཡུན་རིང་གསོལ་བཏབ་ཅིང་། །ལུང་དང་རིགས་པས་ཡང་ཡང་དཔྱད་
མོད་ཀྱང༌། །བྱིས་པའི་བློ་ཡི་ཟབ་མོའི་དོན་རྣམས་ནི། །ཕྱིན་ཅི་མ་ལོག་རྟོགས་
པ་དཀའ་བས་ན། །མ་རྟོགས་ལོག་པར་རྟོགས་པའི་ཉེས་པ་རྣམས། །འཕགས་
པའི་ཚོགས་དང་མཁས་པ་རྣམས་ལ་བཤགས། །སྟོབས་བཅུ་མངའ་བ་བུ་རམ་
ཤིང་པ་ཡིས། །ལེགས་གསུངས་ཟབ་མོ་དབུ་མའི་ལྟ་བ་མཆོག །རྣམ་དག་
རིགས་པས་གཏན་ལ་འབེབས་བྱེད་པ། །པཎ་ཆེན་བདེ་ལེགས་ཉི་མས་མཛད་
པའི་གཞུང་། །རྒྱ་བོད་མཁས་གྲུབ་ཀུན་གྱི་དགོངས་པའི་བཅུད། །དངོས་འཛིན་
འཁྲུལ་པ་གཅོད་པའི་རལ་གྲི་ཆེ། །རྨོངས་པའི་མུན་པ་སེལ་བའི་ཉི་མ་སྟེ། །
ལུང་རིགས་འདབ་བརྒྱ་བཞད་པའི་དགའ་ཚལ་འདི། །དེ་ཕྱིར་རིས་མེད་འགྲོ་
ལ་ཆོས་སྦྱིན་སླད། །འཕྲུལ་ཆེན་པར་གྱིས་གཟུགས་སུ་དེང་འདིར་ཤར། །
ལེགས་བྱས་འདིས་མཚོན་རྣམ་དཀར་ཟླ་འོད་འབུམ། །འཐུང་བས་ཀུནྡ་ལྟ་
བུར་དཀར་བ་དེས། །བཀའ་དྲིན་གསུམ་ལྡན་རིགས་བརྒྱའི་བདག་པོ་མཆོག །
བློ་བཟང་ཡེ་ཤེས་བསྟན་པ་རབ་རྒྱས་སོགས། །བསྟན་འཛིན་ཚོགས་རྣམས་
：422 .



དབུ་མ་དགོངས་རྒྱན་རིན་པོ་ཆེའི་འཕྲེང་བ།
ཞབས་བརྟན་མཛད་འཕྲིན་རྒྱས། །རྒྱལ་བསྟན་དྲི་མེད་རིང་དུ་གནས་པ་དང༌།།
ཁྱད་པར་བཀའ་དྲིན་གསུམ་ལྡན་རྡོ་རྗེ་འཆང་། །མི་ཊིའི་མཚན་ཅན་གང་དེའི་
སྤྲུལ་པའི་སྐུ། །བློ་བཟང་འཇམ་དབྱངས་སྨོན་ལམ་ཞབས་བརྟན་ཅིང་། །དུས་
མཐར་རྒྱལ་བ་གཉིས་པ་ལྟར་གྱུར་ནས། །ཆོས་ལྡན་དགེ་སློང་བློ་བཟང་རྣམ་
གྲོལ་དང་། །བློ་བཟང་ཆོས་འཕེལ་ཡེ་ཤེས་དཀོན་མཆོག་སོགས། །བཤེས་
གཉེན་དམ་པའི་མགོན་དང་མི་འབྲལ་ཞིང་། །ལམ་མཆོག་སྒྲུབ་པའི་མཐུན་
རྐྱེན་འགྲུབ་གྱུར་ཅིག །འདི་ནང་ཡབ་རྗེ་པུ་ཎིའི་མཚན་ཅན་དང་། །སྐྱེས་མ་
རྣམ་རྒྱལ་སྒྲོལ་མ་གུང་བློན་ཆེ། །ཞབས་བརྟན་སྒྲིབ་སྦྱངས་ཚོགས་གཉིས་ཀུན་
རྫོགས་ཤིང་། །དགའ་བ་བཞི་ལྡན་ཆབ་སྲིད་གོང་འཕེལ་ཤོག །རྒྱལ་བསྟན་སྙིང་
པོ་ཟབ་མོ་དབུ་མའི་ལམ། །ཇི་བཞིན་འགྲེལ་བར་རྒྱལ་བས་ལུང་བསྟན་པའི། །
ཀླུ་སྒྲུབ་( ༡ ༨ ༩ ན） ཡབ་སྲས་དགོངས་དོན་མངོན་གྱུར་ཏེ། །འཁྲུལ་པའི་རྩ་བ་
དྲུང་ནས་འབྱིན་པར་ཤོག །འཁོར་འདས་ཆོས་ཀུན་རང་རང་བདག་གཞིའི་
ངོས། །རྣམ་རྟོག་པིར་གྱིས་བྲིས་པའི་རྟོག་བཏགས་ལས། །དམིགས་པའི་
གཏད་སོ་རྡུལ་ཙམ་མ་མཆིས་པའི། །སྤྲོས་བྲལ་དབྱིངས་འདི་ཀུན་གྱིས་མཐོང་
བར་ཤོག །དོན་དམ་སྟོང་པའི་སྣང་ཆ་ཐ་སྙད་དུ། །ལྟོས་གྲུབ་རྟེན་འབྲེལ་མི་
བསླུར་ངེས་པ་ཡིས། །མཐར་འཛིན་དམིགས་གཏད་ལྟ་ངན་ཀུན་ཞིག་སྟེ། །
ཆོས་དབྱིངས་གདོད་མའི་རྒྱལ་ས་ཟིན་གྱུར་ཅིག །སྟོང་དང་བདེ་ཆེན་ཟུང་
འཇུག་འཁྲུལ་འཁོར་གྱིས། །སྒྲིབ་གཉིས་འཆིང་རྒྱ་དམ་པོ་མྱུར་བཅད་དེ། །
རྣམ་པ་ཐམས་ཅད་མཁྱེན་པའི་རྒྱལ་ས་ལ། །དབང་བསྒྱུར་འགྲོ་བ་འདྲེན་པའི་
དཔལ་ཐོབ་ཤོག །བླ་མ་ཡི་དམ་སྤྱི་དང་ཁྱད་པར་དུ། །དབང་ཆེན་ལྷ་དགུ་
གིང་ལྔ་གཟའ་གདོང་དང་། །བེཀྱེ་ལྕམ་སྲིང་མཐུ་སྟོབས་ནུས་པ་ཡིས། །ཇི་
ལྟར་སྨོན་པའི་དོན་ཀུན་འགྲུབ་གྱུར་ཅིག །གཞུང་ལུགས་སྤྱི་དང་ཁྱད་པར་
དབུ་མའི་ལམ། །འཛིན་ལ་ཟླ་བྲལ་མཁས་སྙན་གྲྭ་ཚང་ཞེས། །ཡོངས་གྲགས་
，.123.



པཎ་ཆེན་བདེ་ལེགས་ཉི་མས་མཛད།
བསྟན་འཛིན་དམ་པའི་འབྱུང་ཁུངས་འདི། །སྲིད་མཐའི་བར་དུ་དར་ཞིང་
རྒྱས་གྱུར་ཅིག། །། །
ཅེས་སྐེད་ཚང་ནུབ་མཆོག་སྤྲུལ་རིན་པོ་ཆེ་ནས་མཚན་བཏགས་འཇོག་ཏུ་ཕུལ་བའི་པར་
གྱི་ཁ་བྱང་དུ་རྭ་སྒྲེང་ནོ་མོན་ཧན་གྱིས་སྦྱར་བའོ།། །།སརྦ་མངྒ་ལཾ། །
རྒྱུ་སྦྱོར་བ་སེར་བྱེས་དགེ་སློང་བསྟན་འཛིན་རྒྱལ་མཚན་གྱིས་པཎ་ཆེན་་་་
བདེ་ལེགས་ཉི་མས་མཛད་པའི་དབུ་མ་དགོངས་རྒྱན་རིན་པོ་ཆེའི་འཕྲེང་བ་་་
དང༌། འདུལ་བ་སྐལ་བཟང་ནོར་བུའི་ཕྲེང་བ་གཉིས་པར་དུ་བསྐྲུན་པའི་འགྲོ་
གྲོན་ཡོངས་རྫོགས་ཀྱི་ཆེད་སྒོར་ཁྲི་ལྔ་ཕུལ་བའི་དགེ་བས་ཚེ་འདས་མ་བསོད་་་
ནམས་གཡུ་སྒྲོན་གྱིས་གཙོས་མར་གྱུར་སེམས་ཅན་འདས་གསོན་རྣམས་རྣམ་་་
མཁྱེན་རྒྱལ་བའི་གོ་འཕང་ཐོབ་པའི་རྒྱུར་གྱུར་ཅིག ། །
རབ་བྱུང་བཅུ་བདུན་པའི་ཤིང་ལུག་ལོའི་བོད་ཟླ་༦ཚེས་༤ཉིན་ལ།
，42 4 •



༄༅། །《གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བློ་བཟང་བསྟན་འཛིན། ལྷག་པ། དབང་གྲགས།
བློ་བཟང་ཆོས་འབྱོར། བློ་བཟང་འཕགས་མཆོག །
རྒྱལ་མཚན་བྱམས་པ། ཚེ་བརྟན་རྡོ་རྗེ། བློ་བཟང་དམ་ཆོས།
ཕུན་ཚོགས་ཚོགས་གཉིས། བྱམས་པ་རབ་འབྱམས། ཡེ་ཤེས།
ལྷག་པ་ཚེ་རིང་། བློ་བཟང་འཇིགས་མེད། བུ་ཆུང་། འཕྲིན་ལས།
བསམ་གྲུབ། བསྟན་འཛིན་ཤེས་རབ། སྐལ་ལྡན། བསོད་ནམས།
ཀླུ་སྒྲུབ། རྡོ་རྗེ་མཚོ། ཚེ་རིང་ཆོས་སྒྲོན། ལྷ་སྐྱིད། ལྷག་པ་སྒྲོལ་མ།
བསོད་ནམས་དབྱངས་ཅན། བྱམས་པ་ཆོས་སྒྲོན། བཀྲ་གཡང་།
སྐལ་བཟང་ལྷ་མོ། བདེ་སྐྱིད་སྒྲོལ་དཀར། སྒྲོལ་མ་ལྷ་འཛོམས།



གངས་ཅན་ཁྱད་ནོར་དཔེ་ཚོགས།
པོད་ཕྲེང་བཞི་བརྒྱ་གོ་གསུམ། །
